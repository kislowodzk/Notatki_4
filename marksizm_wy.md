# Historia Marksizmu: Filozofia i utopia

Prowadzący Michał Bohun

## Wykład 1 -- Materializm Historyczny

Waga myśli Marksa polega też na tym, że on być może podejmuje najbardziej 
fundamentalny problem w filozofii, związany z pytaniem o naturę bytu i naturę 
wartości. *Skąd się bierze wartość?*

Takie nawiązanie do Stróżewskiego, który proponował, żeby za fundamentalne 
pytanie metafizyki uznać nie "dlaczego istnieje raczej coś, niż nic" Leibniza, 
ale "dlaczego nie istnieje coś, co powinno istnieć?". Dlaczego nie ma czegoś, 
czego pożądamy, dlaczego nie ma czegoś lepszego, niż to, co znamy. Napięcie 
pomiędzy tym, co jest (świat zastany, przyroda przedludzka) a tym, czego byśmy 
chcieli (jest wartościowe, a wiec powinno zaistnieć, porządek aksjologiczny, 
kultura -- mówiąc po marksowsku).

*Dialektyka twórczości* -- Stróżewski. W tej książce niektórzy dostrzegali coś, 
co przypisywano krakowskiej szkole filozofii: próbę połączenia fenomenologii 
z marksizmem. Jan Szewczyk przedstawicielem. Stróżewskiego też umieszczano w tym 
nurcie, choć pewnie Stróżewski nie będzie z takich powinowactw zadowolony.

Stróżewski: podstawowe pytanie dialektyki twórczości jest odwrotnością 
podstawowego pytania metafizyki. Dlaczego nie istnieje coś, co mogłoby, albo 
powinno. Twórczość możliwa jest tylko wtedy, gdy rzeczywistość zawiera możliwość 
pojawienia się czegoś nowego, możliwość bycia innym. Twórca potrafi dostrzec 
w niej nie tylko niepokojącą metafizyka grozę istnienia, ale i szansę pojawienia 
się w bycie czegoś, czego w nim aktualnie nie ma. Sięga podobnie głęboko 
w metafizyczną strukturę rzeczywistości, jak podstawowe pytanie metafizyki; 
podobnie jak tamto nie jest wolne od określonych założeń.

Ostatecznie, gdyby wziąć w nawias dyskurs metafizyczny, to pytanie Stróżewskiego 
jest jedną z wersji podstawowego pytania Marksa: jak zmienić świat (na lepsze)? 
Twórczość polega na kreowaniu wartości.

Marks ten problem rozważył. Wychodzimy od pytania ogólnego: jak zmienić świat? 
u Marksa prezałożenie, że w ogóle jesteśmy w stanie ten świat zmienić, że 
jesteśmy władni go zmienić. Że świat nie jest pozaludzką, obiektywną, niezmienną 
strukturą, którą możemy jedynie biernie percypować i podporządkowywać się jej 
regułom. Mamy moc kreacyjną, przekształcania natury w świat ludzki. Nadawać 
wartość elementom świata natury. Na przykład tworzyć dzieła sztuki. Ale też (i 
to jest główny przedmiot zainteresowania Marksa) tworzenie z elementów 
naturalnych przedmiotów, które możemy konsumować lub wymieniać. Nadajemy pewnym 
rzeczom wartość:

- wartość użytkowa (co możemy z tym przedmiotem zrobić? zjeść? wykorzystać do 
stworzenia innych przedmiotów?) -- jest ona immanentnie wpisana w przedmiot 
i związana jest z naszym utylitarnym sposobem korzystania z niego
- wartość wymienna -- to, co możemy w interakcjach za ten przedmiot uzyskać 
(ekwiwalent pieniężny lub przedmiotowy)

Marksa interesują relacje, między tymi wartościami. W jaki sposób te wartości 
się w przedmiotach pojawiają? Praca przekształca rzecz w dobro. Analiza procesu 
pracy i próba pokazania w jaki sposób praca, jako proces, czynność, sprawia, że 
przedmioty mają dla nas wartość (w dwóch znaczeniach)

Po drugie, jeśli chodzi o Marksowską aksjo-ontologię: Marksa interesuje też 
wartość dodatkowa (polscy marksiści nazywali to nadwartością). Chodzi o to, że 
robotnik w procesie pracy, wytwarzając przedmiot, który jest nosicielem wartości 
użytkowej i wartości wymiennej, wkłada w ten przedmiot więcej, niż otrzymuje 
potem (na przykład w postaci pensji). Produkuje nadwartość. Ten dodatek, który 
pomnaża kapitał kapitalisty, właściciela środków produkcji. To zjawisko 
społeczne, które Marksa najbardziej interesuje, czyli **wyzysk**, związane jest 
właśnie z zawłaszczaniem przez kapitalistów wartości dodatkowej. Marks stara się 
przebadać ten proces w jaki sposób robotnik jest wyzyskiwany.

U Marksa ważne jest także to, że wyzysk nie jest dla niego jedynie zjawiskiem 
gospodarczym. Specyfiką jego myślenia jest to, ze on nie odróżnia procesów 
gospodarczych od politycznych. W tym sensie wyzysk zawsze wiąże się z uciskiem, 
z relacją władzy, hegemonią, której robotnik podlega. Ta marksowska swoistość 
związku pomiędzy ekonomią a polityką. To nie jest tak, że z ekonomii w sposób 
mechaniczny, automatyczny wynika polityka. Że polityka jest tylko i wyłącznie 
ideologicznym refleksem procesów zachodzących w materialnej bazie (sferze 
produkcji). Marks myśli o wiele bardziej subtelnie. Pomiędzy tymi dwoma sferami 
(tak samo, jak pomiędzy bazą, a nadbudową) mamy do czynienia z relacjami dużo 
bardziej skomplikowanymi, z relacjami o charakterze zwrotnym. Stwierdzenie, że 
dwie rzeczywistości, dwie warstwy oddziałują na siebie w sposób zwrotny, że 
nadbudowa może kształtować pewne elementy bazy, to jest sąd prawdziwy (może 
nawet trywialny). Chodzi o to, żeby ową nietrywialność pozornie trywialnego 
stwierdzenia odnaleźć. Temu ma służyć **materializm historyczny**; rodzaj 
pogłębionej analizy tych relacji.

Tydzień temu zakończyli na próbie operacyjnej definicji klasy społecznej. Nie 
wchodząc w subtelności, **klasa społeczna** to pojęcie operacyjne związane 
z pewną formą podziału społecznego, czy też stratyfikacji społecznej[^1], albo 
rozwarstwienia społeczeństwa. Klasa jest grupą, która wyznaczana jest przez 
miejsce, jakie człowiek zajmuje w procesie produkcji. Miejsce opisywane przede 
wszystkim przez fakt posiadania (lub nieposiadania) środków produkcji; przez 
drugi fakt wypełniania określonej funkcji zawodowej. Możemy sobie społeczeństwo 
dzielić na takie grupy.

[^1]: Stratyfikacja – pojęcie socjologiczne wyrażające fakt, że wszelka 
społeczność składa się z poziomów pozostających ze sobą w relacjach nadrzędności 
i podporządkowania. Stratyfikacja społeczna mierzona jest dostępnością do pięciu 
podstawowych zasobów społecznych: władza, pieniądze, prestiż, wykształcenie oraz 
zdrowie -- wiki

Marksa najbardziej interesuje grupa, którą nazywa on **proletariatem**, ale nie 
chodzi tylko i wyłącznie o pracowników fizycznych, przemysłu. Generalnie do 
proletariatu należą wszyscy pracownicy najemni. Ci, którzy nie posiadając 
własnych środków produkcji muszą wynajmować swoją siłę roboczą (siebie samego, 
swój czas, zdolności), muszą sprzedawać siebie na rynku, bo nie mają środków 
produkcji, ktoś te środki musi im zapewnić (na przykład właściciel fabryki 
zapewnia robotnikom odpowiednie narzędzia, surowce, tworzy regulamin pracy, 
określa procedury wytwórcze). Pracownicy wytwarzają dla niego produkt, który ten 
wpuszcza na rynek gospodarczy, czyli sprzedaje. Zyskiem ze sprzedaży dzieli się 
z robotnikami, tylko że w taki sposób, iż więcej zachowuje dla siebie, 
a robotnikom stara się zapłacić jak najmniej. Marks jest przekonany, że owa 
dynamika płac w przedsiębiorstwach opartych na pracy najemnej jest taka, że 
ideałem kapitalisty byłaby taka płaca robocza, by robotnik ledwo co mógł się 
utrzymać przy życiu, za jej pomocą mógł zregenerować siły i wrócić na stanowisko 
pracy, nic więcej. Na tym polega ów wyzysk związany z zawłaszczaniem 
nadwartości.

Istnieją też takie grupy, które są właścicielami środków produkcji, ale 
jednocześnie są pracownikami (pracują na swoje). Takie grupy Marksa mniej 
interesują (taką grupą jest chłopstwo, kiedy mamy do czynienia z gospodarką, 
w której chłopi są właścicielami ziem, podobnie rzemiosło), ponieważ jest on 
przekonany, że te grupy są skazane na zagładę, że akumulacja kapitału będzie 
szła w stronę zawłaszczania drobnej własności i proletaryzacji chłopstwa (Marks 
ma w głowie doświadczenie rewolucyjnego rozwoju kapitalizmu na Wyspach 
Brytyjskich, które zaowocowało praktycznie likwidacją rolnictwa i dopiero potem 
stworzeniem przemysłowych ferm, na których pracowali robotnicy najemni, 
z wyparciem rzemiosła przez wielki przemysł, masową produkcję tanich towarów, 
jedynie usługi ostały się jeszcze przed mocą kapitalistycznej akumulacji).

Marksa interesują robotnicy najemni i kapitaliści, którzy mają środki produkcji, 
ale sami z nich nie korzystają, nie pracują, ale zatrudniają pracowników, kupują 
ich siłę roboczą, ich czas, sami żyją z zysków generowanych przez ich pracę. 
Marksa interesuje to w jaki sposób takie dobra, jak praca, ziemia i pieniądze 
(kapitał) generują wartości. W jaki sposób wrzucane są one w rynek, sprzedawane, 
kupowane, poddane spekulacjom giełdowym i przynoszą ich właścicielom realne 
dochody. Więc: **praca**, **ziemia**, **kapitał**. To są te trzy siły, które 
ujawniają się przed oczami Marksa, kiedy próbuje on skonstruować model rynkowy 
społeczeństwa burżuazyjnego.

Co Marks zauważa? Jak działa rynek? Przekształca on pracę, ziemię i kapitał 
w towary. Urzeczawia je, co niesie ze sobą opłakane skutki.

- urzeczowiona praca prowadzi do urzeczowienia robotnika, do alienacji, która 
objawia się jako dehumanizacja. Robotnik sprowadza się do siły roboczej, tylko 
to się liczy ile jest w stanie sił, czasu, pomysłów oddać kapitaliście. 
Alienacja pracy, jaka dokonuje się na rynku, prowadzi do odczłowieczenia. 
- z ziemią nie jest lepiej, zwłaszcza kiedy będziemy je rozumieć szeroko, jak 
rozumie je Karl Polanyi w swojej książce *Wielka transformacja*. Ziemia nie 
oznacza tylko gruntów rolnych, oznacza wszystkie zasoby przyrodnicze. Grunty 
rolne, surowce, wodę. Studium przypadku -- rozwój przemysłu włókienniczego 
w Anglii, potrzebuje on wielkich ilości wody, woda staje się dobrem. Co się 
dzieje z owymi zasobami naturalnymi, które wrzucane są na rynek i stają się 
towarami? Stają się one przedmiotem handlu i spekulacji, wynikiem tego jest 
degradacja środowiska naturalnego. Nie tylko kurczenie się zasobów, ale 
zniszczenie środowiska. Pieniądz, który też jest towarem. Banki to są takie 
*firmy handlowe*, które sprzedają i kupują pieniądz. Kupują w formie depozytów 
(ściągając pieniądz z rynku), sprzedają w formie kredytu. Finansują swoją 
działalność poprzez różnice w stopach oprocentowania kredytów i depozytów. Dla 
Marksa pieniądz sam w sobie jest już siłą alienującą, wyalienowaną wartością. 
Jest tajemnicą, *nieświętym sakramentem*, w którym dokonuje się transformacja 
wartości użytkowej w wartość wymienną, tak jak we mszy dokonuje się 
przemienienie. Marks sądzi, że należy to zbadać i pokazać, że jest to źródło 
wyzysku ekonomicznego i ucisku politycznego.

Dwa zwłaszcza zjawiska interesują Marksa i te dwa zjawiska przez Marksa zostają 
obłożone anatemą[^2]. Te zjawiska są ze sobą związane, Marks różnie relacje 
między nimi w różnych pracach opisuje, ale chodzi o:

- własność prywatną środków produkcji
- podział pracy

[^2]: Anatema – klątwa, wyłączenie ze społeczności. Termin pochodzi od greckiego 
słowa anathema, odpowiadającego hebrajskiemu cherem, czyli „klątwa”. W Kościele 
w ciągu pierwszych sześciu wieków chrześcijaństwa termin techniczny używany przy 
oficjalnym wyłączaniu osób ze społeczności wierzących. -- wiki


W pierwotnym podziale pracy na:

- fizyczną
- umysłową

W nowoczesnej formie podziału na pracę:

- realną
- pozorną, jaką wykonuje kapitalista czerpiąc zysk na przykład z użyczania 
środków produkcji, jakie zgromadził

Generalnie wszystko kręci się wokół pracy. Gdybyśmy nie pracowali, środki 
produkcji nie byłyby nam potrzebne. Praca polega na tym, że coś przetwarzamy, 
czasami wykorzystujemy narzędzia, czasami nie; czasami narzędziem jest nasz 
organizm. Nie ważne, czy przy maszynie jesteśmy elementem produkcji wielce 
skomplikowanego produktu, czy też zarabiamy na życie zbierając owoce. Generalnie 
manipulujemy jakimiś przedmiotami.

Mamy przedmiot osadzony w materialnej warstwie bytowej i go jakoś 
przekształcamy. Jesteśmy istotami, które są rzucone w przyrodę. Żeby przetrwać, 
to tę przyrodę musimy przetworzyć, żeby być w stanie ją skonsumować. Na pewnym 
etapie rozwoju możemy pewne zjawiska przyrodnicze opanowywać i to nawet w sposób 
wydajny. Generalnie wszystko sprowadza się do podstawowej chęci do istnienia, do 
przeżycia. To "radzenie sobie" jest podstawowym ludzkim stosunkiem do świata, 
tym co (mówiąc językiem Marksa), wyznacza naszą **istotę gatunkową** -- to 
właśnie **praca**, jakakolwiek by nie była. Człowiek zmienia świat, ale też 
zmienia samego siebie. Zmienia świat również w ten sposób, w jaki nauczyciel 
zmienia dzieci, przekazując informacje, ucząc wiadomości, reguł, umiejętności, 
nie tylko w najbardziej dosłownym znaczeniu, zmienia swoje otoczenie.

Jedni pracują z przedmiotami nieożywionymi, inni z ożywionymi, co do których 
można domniemywać, że są to ożywione przedmioty myślące.

Marksa interesuje też to, w jaki sposób człowiek zmienia samego siebie. W jaki 
sposób ludzkość, społeczeństwo, grupa społeczna zmienia się pod wpływem 
przemian, które zachodzą w ludzkiej pracy, procesach produkcji. Pytanie jak 
zmienia się struktura społeczna, kiedy prymitywne społeczeństwa 
zbieracko-łowieckie osiedlają się i stają się społeczeństwami rolniczymi: 
rewolucja neolityczna pierwszą rewolucją, która dokonuje się w historii 
ludzkości. Te przemiany, zdaniem Marksa, musi wpływać na ludzi (na świat, jaki 
postrzegają, na bogów, do których się modlą, na reguły współżycia, jakie sobie 
narzucają), ale też zmienia struktury społeczeństw, plemion. Człowiek nie 
pracuje sam, to jest pewna idealizacja, pewien model, który ma przede wszystkim 
wytworzyć siatkę pojęciową. Marks zakłada, że człowiek sam nie przeżyje. Musi 
współdziałać w innego, by wzmacniać zdolność przekształcania świata, w celu 
zaspokojenia swoich potrzeb.

Obok potrzeb podstawowych (egzystencjalnych), pojawiają się potrzeby wtórne. 
Marks zakłada, że te potrzeby drugiego rzędu (duchowo-kulturalne), pojawiają się 
w momencie, gdy te pierwsze są już zaspokojone (można powiedzieć, że mamy tu 
odwołanie się do Arystotelesa twierdzącego, że aby filozofować, trzeba najpierw 
żyć na pewnym poziomie, by brak i z nim związana pewna niewygoda nie zaburzała 
myślenia). Potrzeby wtórne, których zaspokojenie (choć przyjemne), nie jest 
konieczne do życia. Pod tym względem ludzka natura się zmienia, potrzeby rosną 
ilościowo i jakościowo. Człowiek taką istotą, która tym się różni od zwierząt, 
że nie tylko zaspokaja swoje potrzeby, ale też tworzy nowe potrzeby. W takiej 
perspektywie można badać historię jako historię zmian kreowanych przez ludzką 
inwencję, która urzeczywistnia się w realnym procesie pracy (ostatecznie 
wszystko sprowadza się do fizycznego przekształcania świata materialnego). 
Inwencja, która skłania nas do czynnego przekształcania świata. Zmiana życia, 
wyobrażeń na jego temat, zwyczaje, stosunek do innych.

Społeczeństwo tradycyjne, jak społeczności wiejskie, jest odmiennym środowiskiem 
w stosunku do społeczności miejskiej. Ta różnica polegała też na charakterze 
przetwarzania świata i zaspokajania potrzeb. Chodzi o to, że nawet społeczeństwa 
nowoczesne nie są idealnie homogeniczne, mamy do czynienia z *rozwojem 
niezharmonizowanym*, są enklawy będące poza społecznością. Jednym z problemów, 
jaki marksizm generuje, jest to, że Marks ten fakt pominął, przeprowadził zabieg 
idealizacyjny. Traktował społeczeństwo jako jednorodne.

Te stosunki, w jakie ludzie muszą wchodzić z innymi w celu zaspokojenia potrzeb 
są tym, co Marksa najbardziej interesuje. Uważa on, że najbardziej rewolucyjną 
innowacją jest podział pracy, który określił stosunki w społeczeństwach 
klasowych.

Jeden tego aspekt -- podział pracy powiększył ludzką wydajność, zdolność 
opanowania przyrody. Okazuje się, że ludzie są w stanie wytworzyć więcej, niż są 
w stanie skonsumować. Powstała nadwyżka, wraz z nią droga do tworzenia dóbr 
innych, które nie przekładają się bezpośrednio na zdolność przetrwania. Rodziła 
się kultura. Jednak (ten problem przed Marksem postawił Rousseau) wraz 
z nadwyżką dóbr pojawia się problem podziału nadwyżki -- mogą pojawić się 
jednostki zawłaszczające sobie owoce pracy innych ludzi, chcące rezygnacji 
z nadwyżki dóbr na ich rzecz. Warstwy te nie uczestniczą w produkcji, jednak 
roszczą sobie prawa do korzystania z nadwyżek. Najgorsi kapłani, ci, którzy 
sprzedają innym usługi polegające na kontakcie z siłami wyższymi, co do których 
istnienia powinno się mieć wątpliwości.

Bez kapitalizmu, który w pełni nie rozwinie swoich potencji, socjalizm 
urzeczywistni się w formie despotii opartej na permanentnym niedoborze dóbr.

Według Marksa podział pracy był koniecznym etapem w ewolucji społecznej. Dzięki 
temu zdolności produkcyjne mogły się w pełni rozwinąć. Z drugiej strony wraz 
z podziałem pracy pojawia się nierówność (którą Rousseau uważa za grzech 
pierworodny cywilizacji), która w nowoczesnych formach ujawnia się jako wyzysk 
i ucisk polityczny. Jej społecznym korelatem jest formowanie się nierównych 
w dostępie do dóbr warstw społecznych, które w toku ewolucji przekształcą się 
w klasy.

Z jednej strony ci, którzy pracują, faktycznie zmieniają świat, produkują 
więcej, niż potrzebują; z drugiej strony ci, którzy nic nie robią, albo pracują 
pozornie i żyją na koszt innych (także ci, którzy rządzą). Na wczesnych etapach 
rozwoju te dwa rodzaje władzy (duchowa i świecka) są ze sobą sklejone. Marks 
nazwie to wszystko świadomością fałszywą będącą na usługach sprawujących władzę.

Podział pracy z jednej strony rozpędza postęp, rozwój gospodarczy z wszystkimi 
tego dobrymi stronami, z drugiej powoduje powoduje przemiany polityczne, które 
sankcjonują i pogłębiają nierówność, wyzysk, ucisk, ponieważ z podziałem pracy 
pojawia się podział ról społecznych, podział polityczny na tych, którzy 
nadzorują i tych, którzy są nadzorowani. Od tego momentu, mówi Marks, rozpoczyna 
się faktyczna historia. To właśnie przynależność klasowa jest najistotniejsza, 
ponieważ ona determinuje poglądy i zachowania się jednostek i całych grup 
społecznych. To jest podstawowa firma determinowania świadomości. Pragnienia, 
gusty, decyzje, zaniechania, oceny, są ostatecznie zależne od usytuowania 
w strukturze klasowej. Czy posiadamy środki produkcji i jak je wykorzystujemy. 
Jaki charakter ma nasza praca.

Nie chodzi tylko o społeczne warunkowanie naszej świadomości, że myślimy za 
pomocą takich kategorii, jakie wpaja nam w procesie wychowawczym 
(uspołeczniania) otoczenie w którym żyjemy. To jest ważne, interesujące, to 
badanie społecznego zakorzenienia świadomości indywidualnej, naszych wyobrażeń, 
zwłaszcza tych, które dotyczą samego społeczeństwa -- relacja zwrotna, jakie 
społeczeństwo wytwarza kategorie, byśmy o tym społeczeństwie myśleli i co przez 
te kategorie chce nam pokazać a co chce ukryć, Marks twierdzi, że dużo więcej 
ukrywa, niż pokazuje, jak pokazuje, to obraz wypaczony). Teza prowadzącego, że 
bez rozważań Marksa na ten temat nie byłoby współczesnej socjologii a nawet, 
jeśliby była, to wyglądałaby zupełnie inaczej. Te formy myślenia, które 
bezwiednie maskują swoją własną -- społeczną -- genezę, są wg. Marksa 
najistotniejsze. To nazywa on świadomością fałszywą (ideologie są terminem, 
którego czasem się dzisiaj używa, u Marksa znaczy to coś innego, wydaje się, że 
ideologia jest pojęciem szerszym). Ani świadomość fałszywa ani ideologia nie są 
jednoznacznie tożsame z błędem poznawczym. Ideologia może posługiwać się sądami, 
które według klasycznej definicji prawdy są prawdziwe. Nawet, jeśli są prawdziwe 
poznawczo, to trzeba przebadać komu służą, jaką funkcję pełnią w społeczeństwie.

Marks bada też ideologię

- ideologia w sensie marksowskim -- świadomość społecznie zakorzeniona, 
zdeterminowana lecz nie biorąca pod uwagę owych determinacji
- ideologie w sensie pewnych usystematyzowanych przekonań (tutaj byłoby to 
pojęcie bliskie pojęciu światopoglądu), które są formułowane w postaci na 
przykład programów partyjnych albo kodeksów moralnych, albo kodeksów prawnych, 
które są ideologicznym odbiciem realnie zachodzących w społeczeństwie procesów. 
W tym znaczeniu ideologie (wg. Marksa) zawsze pełnią jakąś ukrytą funkcję 
polegającą na tym, że służą umacnianiu władzy i petryfikują istniejący porządek 
społeczny. To jest podstawowa funkcja ideologii, maskowanie własnej społecznej 
genezy. Tego, że nasze myślenie służy zawsze jakimś interesom. Maskowanie, czyli 
środek pojedynku. Ideologia maskowaniem w walce klas. Świadomość jest zawsze 
zaangażowana w jakiś proces walki społecznej. Aby zwyciężyć kryje się pod 
zasłoną obiektywizmu. *Prawda*, *dobro wspólne*, *interes wszystkich*, ... Marks 
ostrzega, że za takimi słowami najczęściej skrywają się partykularne interesy 
klasy społecznej, najczęściej rządzących lub tych, którzy chcą władzę przejąć. 

Co to oznacza? Nie ma wolnych od wartościowań nauk społecznych -- one są 
narzędziem. Marks najwięcej czasu skupia na badaniu takiej nauki społecznej, 
która ba być największym kłamstwem jego czasów. Tą nauką jest ekonomia, jej 
klasyczna szkoła.

Marks jest myślicielem *bojowym*, patrzy na historię, ale także na podmiot 
historyczny, na tych, którzy historię tworzą. Marks twierdzi, że historia jest 
dziełem człowieka, jest ludzkim dokonaniem w określonych warunkach. Te warunki 
wpływają na nasze działania, ale to my tworzymy historię, jesteśmy za nią 
odpowiedzialni. Tworzymy ją w walce klasowej. To jest element faustyczny -- 
człowiek jako istota ciągle zaangażowana w jakiś bój. Najpierw walka z przyrodą, 
by się ukryć, potem, by ujarzmiać. Opanowawszy przyrodę człowiek popada 
w kolejną zależność od innych ludzi (przez podział pracy). Otwiera się kolejny 
front -- walka klas. Marks jest przekonany, że żyje w szczególnym momencie tej 
walki. Apokaliptyczna wizja, choćby w tym sensie, że sądził, że zaraz wydarzy 
się apokalipsa w sensie słownikowym -- oddzielenie się sił dobra i ciemności, 
które to oddzielenie poprzedza ich starcie. Marks uważał że za jego życia 
akumulacja kapitału dochodzi do kresu, zanikają warstwy pośrednie, za niedługo 
będziemy mieli do czynienia z nieliczną warstwą globalnych kapitalistów, którzy 
będą dysponować większością zasobów materialnych świata i całą resztą ludzkości, 
która zostanie sproletaryzowana. To doprowadzi konflikt społeczny do apogeum, do 
tego, że wydarzy się globalna rewolucja. Po apokalipsie przyjdzie Armagedon.

Marks wskazuje na globalne koszty tej akumulacji kapitału. Jest to przede 
wszystkim pauperyzacja[^3]. Zanik klas pośrednich -- nieliczni przejdą do 
globalnej oligarchii, większość spada na dół. Do tego dochodzi ideologiczna 
zasłona dymna -- świadome lub bezwiedne fałszowanie obrazu rzeczywistości 
społecznej, aby ukryć charakter i skalę kapitalistycznego wyzysku, aby ludzi 
pogodzić z tym, że są wyzyskiwani i uciskani. Dawniej ten obraz rzeczywistości 
fałszowała religia i kapłani twierdzący, że tylko podporządkowanie da zbawienie, 
że niesprawiedliwość, która ludzi dotyka: zniewolenie, ubóstwo, choroby; że to 
wynika z boskiego porządku świata i najprawdopodobniej jest słuszną karą za 
grzechy i zło. Przeciwko Bogu i boskim namiestnikom (królowi, biskupowi) 
buntować się nie wolno. Temu, kto się podporządkuje, krzywdy zostaną 
wynagrodzone. Teraz, w społeczeństwach, które się laicyzują, funkcję teologii 
przejęła ekonomia polityczna. To ekonomiści tłumaczą, że istnieją obiektywne 
(niczym boskie) prawa rynku, na przykład prawo popytu i podaży, których nie 
jesteśmy w stanie zmienić, którym musimy się podporządkować. Nie ma co myśleć 
o alternatywach gospodarczych, to jest rzeczywistość ostateczna, to jest 
rzeczywistość święta, to jest rzeczywistość nadludzka, to jest **rynek**. 
Ekonomia polityczna pokazuje rynek i prawa, które na nim rządzą, jako coś od 
ludzi niezależnego (od społeczeństwa niezależnego). Próba oderwania rynku od 
społeczeństwa, pominięcia tego, że rynek jest w społeczeństwie zakorzeniony 
i próba fetyszyzacji pojęcia rynku, z której wynika taka a nie inna polityka 
gospodarcza. Rynek jako rzeczywistość nadludzka, wobec której człowiek musi się 
ukorzyć, tak jak powinien korzyć się przed jej kapłanami: ekonomistami, którzy 
stoją za plecami tyranów, podpowiadają im takie a nie inne działania. Tego nie 
można zmienić, ponieważ rynkiem rządzą prawa obiektywne i ponadludzkie, jak 
prawa przyrody, czy też dawniej boskie wyroki. Marks mówi, że z rynkiem jest tak 
samo, jak z bóstwami -- jest to ludzki twór, który się jedynie wyalienował. 
Chodzi o to, żeby ludziom przywrócić władzę nad tym, co sami stworzyli, 
przywrócić władzę nad własnym życiem, żeby człowiek mógł racjonalnie kierować 
własnym życiem. Rynek trzeba kontrolować, podporządkować potrzebom całego 
społeczeństwa. Trzeba wprowadzić planowanie, scentralizowane zarządzanie. Rynek 
jest ludzkim wytworem. Ludzie stworzyli rynek i go tworzą, bo w procesach 
gospodarczych ostatecznie zawsze uczestniczą ludzie. Marks pyta dlaczego 
człowiek nie ma prawa sterować tym, co sam stworzył, dlaczego odbiera mu się to 
prawo? Żeby łatwiej było ludzi sobie podporządkować, żyć ich kosztem, zabierać 
im to, co wytwarzają.

[^3]: Pauperyzacja – proces społeczny polegający na obniżaniu się stopy życiowej 
jednostek lub zbiorowości. Jest ona typowa dla degradacji społecznej, jednak 
termin ten zwykle stosuje się w przypadku przechodzenia osoby lub grupy z klasy 
średniej do proletariatu lub do podklasy.

Dla nas jednak na razie ważniejszy jest aspekt ontologiczny a nie aksjologiczny, 
czyli fakt, że rynek (tak jak społeczeństwo), jest dziełem ludzi. Stanisław 
Brzozowski stwierdzi, że nie ma niczego, co nie jest wytworem człowieka, nawet 
przyroda -- nie istnieje przyroda w jakiś sposób obiektywna, przyroda, jaką 
znamy, to tylko zakres naszego technicznego nad nią panowania. My żyjemy we 
własnym świecie. My przyrodę tworzymy, choćby o niej myśląc i ją nazywając. 
Ludzka rzeczywistość, to, co człowiek zna, to tylko i wyłącznie ludzkie wytwory. 
Człowiek w nich się rozpoznaje, zdobywa coraz większą samowiedzę i wolność, jak 
u Hegla. U Marksa widoczne są tu wątki idealistyczne, Heglowskie, Fichteańskie, 
Kantowskie. Człowiek tworzy coś po to, by siebie ubogacić, by siebie w tym 
rozpoznać. Brzozowski twierdzi, że Marks jest tym, który wyciągnął ostateczne 
wnioski z przewrotu kopernikańskiego Kanta. Zmaterializował Kantowską koncepcję. 
Kant pozostał w sferze poznania twierdząc, że świadomość transcendentalna 
konstytuuje poznawany przedmiot. Brzozowski mówi: człowiek stwarza swój świat, 
a innego świata nie ma, czyli tworzy świat.

Podstawową formą stwarzania świata jest praca. Nad nią warto się zatrzymać. 
W teorii pracy Marksa widać dwoistość polegającą na pęknięciu, jakie obecne jest 
w Marksie samym, pęknięciu pomiędzy myślicielem z gruntu romantycznym, który 
chciałby się przebrać w fartuch pozytywisty, empirysty, badacza społeczeństwa 
i gospodarki posługującym się twardymi metodami. Generalnie wychodzi 
z romantycznej fascynacji ludzką kreatywnością. Schelling się pojawia na 
horyzoncie ze swoją teorią twórczości. Praca dla Marksa to nie jest martwy, 
mechaniczny proces w którym człowiek coś reprodukuje albo coś zabiera 
przyrodzie. Praca to też nie jest proces, w którym ludzie wchodzą w interakcje 
najczęściej takie, że jedni wykorzystują innych. Praca jest czymś o wiele 
większym, bardzo znaczącym dla człowieka. To może wytłumaczyć patos, w jaki 
Marks często wpada pisząc o pracy. Praca to ekspresja ludzkiej natury, wyraz 
naszej istoty. Jest tym, co kreuje nasze człowieczeństwo. To jest też jedyny 
rodzaj języka, w którym człowiek może dyktować prawa przyrodzie, rozkazywać jej. 
Marksa niepokoi to, że skoro praca jest tym wszystkim, to czemu człowiek w pracy 
jest nieszczęśliwy, traktuje ją jako karę bożą (zgodnie z biblijnym ujęciem), 
dobrze czuje się poza pracą. Powinna być stanem niemal ekstatycznym, przeżyciem, 
w którym człowiek się niemal zatraca, bo jest ona aktem twórczym. Tak zwłaszcza 
młody Marks pracę pojmuje, jako akt swobodnej kreacji w którym człowiek nie 
tylko tworzy przedmiot, którego wcześniej nie było, albo przywraca zakłócony 
stan homeostazy (na przykład lekarz), ale przede wszystkim w każdym akcie pracy 
człowiek stwarza samego siebie jako istotę czynną, rozumną, obdarzoną 
wyobraźnią. Nie tylko w sensie podstawowym, że dzięki pracy możemy zregenerować 
organizm, siły wytwórcze, które straciliśmy pracując. To jest oczywiście 
podstawa egzystencjalna. Dlatego do problemu pracy jeszcze powrócimy w kolejnym 
tygodniu.

## Wykład 2 -- Źródła myśli Marksa

### Środowisko

Wpływ nie tylko na Marksa, ale i na ówczesne Niemcy. To środowisko kształtujące 
się w narodzie podzielonym na małe państewka.  Pojawienie się grupy myślicieli 
i polityków, uważających się za uczniów Hegla, którzy marzą o podwójnej 
emancypacji:

- zjednoczeniu narodowym
- wyzwoleniu społecznym -- unowocześnienie struktur społeczno-gospodarczych

Najmłodsi uczniowie Hegla, często już nie spotykali go osobiście. Dostosowanie 
myśli Hegla, zastosowanie jej do krytyki społecznej, wskazanie kierunku rozwoju. 
Celem racjonalizacha stosunków społecznych. Uznanie, że wolność urzeczywistnia 
się poprzez urzeczywistnienie rozumu w życiu społecznym. Rzeczywistość na tyle 
odbiegała od celów, że doprowadziło to do szukania słabych punktów w systemie 
Hegla, co doprowadziło do mniej lub bardziej świadomej negacji jego systemu.

To środowisko to **młodohegliści**, czy **lewica heglowska** (niektórzy będą 
twierdzić, że młodohegliści jest pojęciem szerszym i oznacza każde wyrastanie 
z myśli Hegla i jej przekształcenie). 

Wyrasta z interpretacji zdania "wszystko, co rozumne, jest rzeczywiste, 
wszystko, co rzeczywiste, jest rozumne".

Interpretacja młodoheglistów: Hegel w logice nie utożsaimia rzeczywistości 
z faktem. Fakty mogą być nierozumne. Rzeczywistość nie jest jeszcze rozumna, 
trzeba ją rozumną uczynić, przemienić strukturę. Miała to być krytyka 
filozoficzno-teologiczna. Krytyka przeciwko resztkom mitologii, które fałszują 
obraz rzeczywistości. Krytyka religii jako takiej a przede wszystkim krytyka 
chrześcijaństwa. 

David Friedrich Strauss -- *Życie Jezusa*. Strauss wykorzystał dialektykę Hegla 
do walki chrześcijańskiej. Pokazanie, że chrześcijaństwo jest mitologią. Albo 
Chrześcijaństwo jest jedną z wielu historycznych form mitologii, więc jest 
mitologią w tym sensie, że dogmat wcielenia Boga w człowieka jest logicznie 
sprzeczny. Jeśli chcemy uratować racjonalność chrześcijaństwa, to musimy je ująć 
jako proces ciągły, który dokonuje się stopniowo, jego podmiotem nie jest syn 
cieśli z Nazaretu, podmiotem Boga jest cała ludzkość, religia jest dochodzeniem 
przez Boga do pełnej samowiedzy, ludzkość Bogiem potencjalnym, Bogiem, który się 
staje. To był impuls dla kolejnych myślicieli, którzy wykorzystując narzędzia 
filozofii heglowskiej zwrócili się przeciwko religii.

Początkowym marzeniem Marksa: z wysokości katedry prowadzić wojnę 
z chrześcijaństwem. Jednak uniwersytety zamykały się na osoby pochodzenia 
Żydowskiego. Wykluczenie źródłem radykalizacji (?)

Ludwig Feuerbach: do krytyki Straussowskiej dołącza antropoteizm, apoteoza 
człowieka, jako istoty, która powinna zrzucić z piedestału wszystkie fałszywe 
bożki i zająć miejsce Boga. Od niego Marks i Engles byli najbardziej zależni. 
Jego myśli nigdy nie poddali jego myśli takiej krytyce, jak naprzykad Straussa. 
Nie było wykpienia Feuerbacha, ale zaproponowanie czegoś nowego. Podobnie 
istotny wpływ (większy?) wywarł na Marksa Max Stirner. Feuerbach nie ogranicza 
się do krytycznej analizypotocznej świadomości religijnej. Proponuje program 
pozytywny, który pod koniec życia nazwie komunizmem (u niego oznacza to to samo, 
co antropoteizm). Zrozumienie, że to człowiek jest miarą wszechrzeczy, żadnego 
innego świata nie ma, jest tylko człowiek i jego wytwory. Bóg i religia także są 
wytworami. W Bogu człowiek czci, otacza kultem nie byt transcendentny, ale 
samego siebie. Człowiek bierze z siebie to, co ma najlepsze (dobroć, miłość, 
...) i przenosi to na inny, wykoncypowany byt. Twierdzi, że wobec tego 
wymyślonego bytu jest nikim, niewolnikiem, głupcem, skażony złem. Obnaża 
mechanizm (alienację), który potem Marks będzie analizował na przykładzie pracy 
produkcyjnej (wkłada w nią swoje siły zatracając samego siebie). To jest (wg. 
Bohuna) ważny moment, który decyduje o Makrsiźmie. Uznanie, że człowiek jest 
istotą twórczą, a świat jest ludzkim wytworem. Marks i Engels ekstrapolują ten 
mechanizm ponad religie. Pracując, człowiek tworzy samego siebie, oraz jedyny 
świat, który zna. Jak u Hegla: byt wywołuje z siebie innobyt po to, by w tym 
innobycie siebie rozpoznać. Marks i Engels próbują to przekuć na świat 
materialnych wytworów. Stirner stwierdza, że wszystko, co człowiek potencjalnie 
wytworzy, jest potencjalnie źródłem ludzkiej alienacji, pod tym względem jest on 
bardziej ekstremalny, niż Marks. W konsekwencji pozytywnej Feuerbachowi chodzi 
o to, żeby afirmować swoje człowieczeństwo, kochać nie Boga, a innych ludzi. Ta 
rzeczywistość, którą mamy, jest jedyna. Ma uwierzyć, że jest istotą zdolną do 
miłości, poświęcenia, może żyć lepiej. Może zmienić swój świat na lepsze. 
Feuerbach rezerwuarem myśli filozoficznej, do której Marks będzie sięgał. Będzie 
pokazywał, że ekonomia polityczna wytwarza sieć quasi-teologicznych złudzeń 
twierdząc na przykład, że rzeczywistość ekonomiczna jest niezmienna, ma swoje 
prawa, których nie da się zmienić.

Feuerbach jest źródłem jeszcze jednego przeświadczenia, które pojawia się 
u Marksa. Feuerbach tłumacząc społeczną funkcję wierzeń religijnych dodawał, że 
religia jest formą zadośćuczynienia za zło i nędzę, której doświadczamy w życiu. 
Jest formą pocieszenia, obietnicy za sumę nieszczęść. Z jednej strony religie 
skłaniają ludzi do pogodzenia się z własnym losem, jako nie od ludzi zależnym. 
W ten sposób można jednak usprawiedliwiać i maskować niesprawiedliwość i zło. 
Z drugiej strony religie oferują ludziom szczęście, rekompensatę, ale w życiu 
przyszłym, którego warunkiem jest przyjęcie ziemskiej rzeczywistości. Słuchając 
Boga można zasłużyć sobie na lepsze życie,. Ale bądź cichy, potulny, nie 
krytykuj, a spotka Cię nagoda w tamtym świecie. Ta obietnica pełni funkcję 
paliatywu, który usprawiedliwia cierpienie. Religia jest rodzajem narkotyku, 
który ma łagodzić nasze cierpienia, pokazywać naszą lepszą perspektywę. Religia 
to jest opium ludu, jak powie za Hessem Kaorl Marks. Lenin ujmuje to słowami 
*religia jest duchową gorzałką*, chodzi o ideologiczne odurzenie, które godzi 
nas ze światem, ale i nas wobec tego świata obezwładnia, odbiera nam nasze siły. 
Marks tylko poszerzył i pogłębił koncepcje Feuerbacha. Rozszerzył ze sfery 
religijnej na sferę społeczną. U źródeł teorii teologii i alienacji Marksa leży 
krytyka religii Feuerbacha. Przez Marksa zostaje zdecydowanie rozszerzona. 
Człowiek wytwarza, ale równocześnie wyzbywa się tego, co ma najlepszej, oddając 
to rzeczwistości nieludzkiej.Te byty zaczynają dyktować, jak ludzie mają żyć. 
Ludzie oddają się im ze strachem, bo widzą tu siły. Człowiek staje się zależny 
od własnych wytworów. To się nazywa alienacja. Ludzie przestali wierzyć w Boga 
Ojca, ale wierzą w prawa rynku. Wierzą, że są trybikami w wielkiej maszynie. 
Tymczasem należy ludziom uświadomić, że rynek jest ludzkim dziełem. Że kapitał 
to nie jest byt odrębny, ale relacja społeczna. Skoro jest to relacja społeczna, 
to na końcach tej relacji będą ludzie, konkretne osobniki. Przezyciężenie 
alienacji polegałoby na tym, że ludzie odzyskują na powrót świat i władzę nad 
nim. Pojawia się tu droga do komunizmu, rozumianego jako kontrola ludzkości nad 
jej procesem życiowym -- tak Marks rozumie wolność. W sposób sprzeczny 
z intuicjami (zakłada kontrolę, panowanie). Komunizm można interpretować 
dezalienację. Od tej pory ludzie mają panować nad swoimi wytworami. 

Bruno Bauer -- stanowił bezpośrednią inspirację dla Marksa, który się nim 
bezpośrednio inspirował. Był on profesorem teologii a jednocześnie ateistą. 
Zaprzeczył nie tylko boskości Jezusa (jak Strauss i Feuerbach), ale także i Jego 
historyczności. To był bodziec, który skłonił Marksa do zmiany przedmiotu 
studiów (rzucił prawo dla filozofii pod wpływem Bauera). Chciał razem z nim 
prowadzić radykalną kampanię ateistyczną. W przypadku młodoheglistów walka 
z chrześcijaństwem była przede wszystkim walką z naleciałościami feudalnymi. 
Chodziło o to, żeby Niemcy stały się nowoczesnym narodem, a nie skamieliną bez 
nowoczesnych warstw społecznych i przemysłu. Nie chodzi tu o to, żeby spalić 
kościoły. Chodzi o wolność, która jest dla nich tym samym, co nowoczesność. 
Jeśli człowiek ma być wolny, to musi zerwać z podległością wobec wymyślonych 
przez siebie bóstw. To, co dotyczy człowieka, dotyczy też państwa. Ostateczny 
cel, jaki sobie stawiali młodohegliści, jest polityczny.

U Arnolda Ruge ten cel jest najbardziej widoczny. Widać charakterystyczny dla 
myślenia nowoheglowskiego ciąg do racjonalizacji. Polityka ma być nauką. Tak jak 
nauka ma charakter polityczny, tak polityka powinna być naukowa. Co to oznacza? 
Kształtowana według wzorców wypracowanych przez krytyczną myśl heglowską. 
Państwo ma być syntezą myśli politycznych i filozoficznych. Ma być dobrze 
funkcjonującym mechanizmem, w którym ważne są relacje panowania (warstwa 
biurokratyczna), z drugiej strony element filozoficzny (emancypacyjny, 
oznaczający odniesienie się do rzeczywistości. Treścią państwa uczeczywistnianie 
wolności (proces niedokonany, chodzi o proces, który nigdy się nie domknie). Nie 
oznacza to, że państwem rządzić mają naukowcy, Chodzi raczej o wspieranie władzy 
politycznej poprzez krytykę. Przypisuje warstwie naukowej cechy, jakie 
tradycyjnie przypisywało się inteligencji w krajach wchodnich -- inteligencja, 
to ludzie, którzy ciągle szukają dziury w całym, ciągle krytykują i podchodzą 
refleksyjnie nie tylko do rzeczywistości, ale i do samych siebie. Obnażanie 
tego, co tamuje rozwój, nie dopuszcza do urzeczywistniania wolności. Motyw 
krytyczny zasługuje na uwagę.

Krytyka, negacja -- te pojęcia oddają ducha młodoheglizmu. To nie była szkoła 
filozoficzna. Ten nacisk na krytykę sprawiał, że krytykowali siebie nawzajem. 
Obiektem krytyki nie tylko Hegel, ale także współcześni młodohegliści.

Represje polityczne wobec nowoheglistów, ponieważ uznali oni, że krytyka 
i negacja na piśmie nie wystarczają, muszą prowadzić do rewolucji, destrukcji, 
niszczenia tego, co zastane, by na tych gruzach mogło wyrosnąć to, co nowe, 
świeże, to co rozumne. Sprawdzianem myśli jest czyn. Słowa Blake'a: myśl bez 
działania rodzi dżumę.

Max Stirner (Johan Caspar Schmidt). Przez ówczesnych jego myśl wrzucona do 
grobu, jednak wróciła dzięki anarchistom. Stirner jednak był młodoheglistą. Jego 
dzieło miało być komentarzem do Feuerbacha. Stirner poszedł tak daleko, że 
musiał Feuerbacha odrzucić, razem z kulturą. Doszedł do stanowiska moralnego 
solipsyzmu. Człowiek to jest taki sam fantom, upiór, jak Bóg. Tak naprawdę 
jestem tylko ja. Ja sam jestem istotą wartościotwórczą, nie ma innych wartości. 
Wartością jestem jak i to, co moje. Ludzie krwawe ofiary składają bożkom, 
największym bożkiem państwo, zwłaszcza państwo narodowe. Stirner doszedł do 
wniosku, że większość pojęć ogólnych to hipostazy, bożki. Państwo, kościół, 
dobroć, sprawiedliwość, to wszystko bożki , które człowiek wytwarza. Stirner 
zgadza się z Feuerbachem co do metody, jednak Feuerbach ograniczył się do sfery 
religijnej (jednak i tak już nikt w XIX wieku w Boga nie wierzy, zdaniem 
Stirnera). Tę metodę trzeba rozciągnąć, zastosować ją do wszelkich wartości. 
Wszystkie wielkie słowa to upiory, wydmuszki. Za słowami Naród, Państwo, 
Historia, Braterstwo, Wolność, Komunizm, Socjalizm, nic nie stoi. To są 
ideologiczne fantomy, które pełnią podobnie opresyjną rolę, jak kiedyś Bóg. 
Trzeba dokonać krytycznej dekonstrukcji wszystkich pojęć, które ograniczają 
naszą działalność. Podporządkowujemy się pojęcią, rządzą nami pojęcia, co do 
których wmawia się nam, że kryje się za nimi coś wielkiego. Ważny jest konkret. 
Jedyną istotą, którą naprawdę mogę poznać, jestem ja. Mogę mieć obiekcje co do 
realnego istnienia innych ludzi. Chodzi o to, bym sam przestał być niewolnikiem 
własnych dzieł. Nawet jeśli ich nie popieram, to nadaję im wartość akceptując 
je. Chodzi o to, żebym nie był skrępowany siecią reguł, formalności.

Jeśli chodzi o Stirnera to najmocniej przemawia nie jego moralny solipsyzm, ale 
część krytyczna, szczególnie ta dotycząca państwa, jako nowego boga. Należy się 
uwolnić. Uwolnić można się tylko wtedy, gdy zapanuje się nad swoim dziełem. 
Ostatecznie chodzi o panowanie nad światem norm i własności, pokazanie, że to ja 
sam jestem normą i wartością. Ja znaczy jedyny, tylko ja. Wnioski, które Stirner 
formułuje mogą się wydawać daleko idące, ale należy docenić pokazanie, że cała 
kultura może być interpretowana jako sfera pojęć, które wyrwały się spod naszej 
kontroli, jako sfera wyalienowania.

## Wykład 3 -- 21.03.

### Mojżesz Hess

Kolejna postać, z którą Marks wprost polemizował, a nie ośmieszał jej (po 
Feuerbachu). Trwa spór, czy można go nazwać młodoheglistą. Nawet jeśli nim był, 
to był nim krótko, później zajął własne, jeszcze bardziej radykalne, stanowisko. 
Dochodził on do komunizmu. Badając duchowe źródła komunizmu dochodził do 
judaizmu, do koncepcji syjonistycznych. Był zafascynowany Marksem. Być może to 
on właśnie był źródłem socjalistycznych idei, którymi zajął się Marks. Łączył 
radykalny judaizm z radykalnym socjalizmem humanistycznym okraszając to wszystko 
Heglem. Marks Hessowi zawdzięcza szereg konkretnych idei, również takich, które 
można traktować jako fundament marksizmu, łącznie z tezą fundamentalną: prymat 
gospodarki w życiu społecznym, polityka, nauka, religia, moralność są pochodnymi 
wydarzeń ze sfery gospodarczej. Czynniki gospodarcze determinują mechanizmy 
sprawowania władzy, określają charakter życia społecznego. Pierwotnie to jest 
odzwierciedlenie procesów zachodzących w sferze materialnej bazy. Oczywiście 
później sfera polityczna dysponuje mechanizmami wtórnego wpływania na sferę 
gospodarczą, jednak tu jest mowa o wpływie pierwotnym.

Radykalna emancypacja -- wyzwolenie tej grupy społecznej, która jest najbardziej 
uciskana. Musimy zacząć od sfery gospodarczej. Zmiana władzy doprowadzi tylko do 
zmiany wyzyskiwaczy. Trzeba przebudować społeczeństwo od podstaw. To na 
robotnikach skupia się całe zło, cała niesprawiedliwość współczesnego 
społeczeństwa. Tu chodzi o całą grupę pracowników najemnych. To jest konieczny 
warunek wyzwolenia ludzkości.

Kolejna zasługa Hessa, jako potencjalnego natchnienia dla Marksa, to jest 
identyfikowanie faktu, że źródłem zniewolenia jest własność prywatna. Charakter 
własności środków produkcji wpływa nie tylko na produkcję, ale też determinuje 
strukturę polityczną. Nie pomogą więc żadne reformy polityczne, nie pomoże 
filozoficzna krytyka. Jeśli będzie istnieć własność prywatna, to będzie istnieć 
nieproporcjonalny dostęp do dóbr. Jeśli tak, to ci, którzy mają więcej, dalej 
będą rzędzić tymi, którzy mają mniej. Wolność to nie jest subiektywna 
niezależność od woli innych jednostek, jak się potocznie wydaje. Wolność to nie 
jest stan, w którym możemy robić co chcemy w granicach prawa, czy praw przyrody. 
Prawdziwa wolność to jest zniesienie własności prywatnej oraz własności 
państwowej, bo państwo też może być zbiorowym kapitalistą-wyzyskiwaczem. Potem 
nastąpi raj, braterstwo, solidarność, sprawiedliwość.

Hess podobnymi ideami zaraził Engelsa. Prawdopodobnie Engels poznał Marksa przez 
Hessa.

Od Hessa mamy też ideę rewolucji społecznej. Myśl, że rewolucja polityczna, czy 
reformy polityczne, do niczego nie będą prowadzić. Chodzi o przeoranie 
fundamentów życia społecznego. Teza o prymacie rewolucji społecznej nad 
rewolucją polityczną. Pojawią się też ruchy, które stwierdzą, że należy zacząć 
od przejęcia władzy i narzucić terrorem socjalistyczne społeczeństwo, ale to nie 
jest opcja, za którą opowiedzą się Marks, Engels i Hess (choć ci pierwsi się 
początkowo wahają).

Marks, podobnie jak Hess, utrzymuje, że komunizm nie jest utopią, ale 
racjonalnym wnioskiem z obserwacji społeczeństwa, z definicji człowieka. 
Człowiek istotą społeczną, radykalnie wspólnotową. Radykalna afirmacja 
wspólnotowości. Komunizm będzie się zgadzał z uniwersalistyczną wizją ludzkiej 
natury. To niesie za sobą obietnicę zniesienia wszystkich innych konfliktów, 
które nawarstwieją się na problemach fundamentalnych środków produkcji. Zniknie 
dorobkiewiczostwo, egoizm. Dokona się to nie tylko w relacjach z innymi ludźmi, 
ale też w skali makro. Zanikną państwa, narody, jako odseparowane wspólnoty, 
którego tożsamość wyrasta z wrogiego ustosunkowywania się u innych.

Hess twierdzi, że do rewolucji społecznej dojdzie wtedy, kiedy ta różnica 
pomiędzy bogactwem kapitalistów (która będzie rosła w toku rozwoju gospodarki 
kapitalistycznej przy zmniejszaniu się liczby kapitalistów) a ubóstwem mas 
sproletaryzowanych będzie rosła. Marks dojdzie do wniosku, że w toku rozwoju 
gospodarki kapitalistycznej struktura upraszcza się do społeczeństwa 
dwubiegunowego. Zaniknie klasa średnia. Klasowa teoria społeczeństwa ma 
charakter biegunowy. Ma charakter wojny, zazwyczaj prowadzonej w ramach państwa 
prawa, ale czasem przechodząca poza te środki. Klasy dążą do urzeczywistnienia 
swoich interesów kosztem interesów innych klas. Trzeba dążyć do zniesienia tego 
absurdalnego porządku, w którym ceną mojego zadowolenia jest nieszczęście 
innych. Marks się pomylił, bo już za jego życia okazuje się, że podział klasowy 
się nie upraszcza, a komplikuje. Złożoność klasowa się komplikuje. Tworzy się na 
przykład niższa klasa średnia, którą tworzą wykwalifikowani robotnicy.

Ekstrapolacja teorii alienacji (która u Stirnera jest rozszerzona na całą sferę 
ludzkich wartościowań, na wszystkie wartości, które uznajemy za istotne dla 
życia społecznego, które odbierają wolność). Hess mówi, że istnieje bożek 
nadrzędny. W czasach nowoczesnych ten bożek ujawnia się jako pieniądz (to jego 
przejawem są wszystkie bożki poprzednie) jako źródło wszelkiej alienacji. 

Marks ze skłonnością zbierania wątków prawdziwych u poprzedników? Choć tutaj 
oczywiście radykalna krytyka. Druzgocąca ironia. Generalnie jakąkolwiek myśl 
Marksa weźmiemy, to możemy znaleźć historycznie jeśli nie wprost jej 
sformułowanie, to jej zapowiedź. Cechą, ale i wartością myślenia Marksa nie 
byłaby bynajmniej oryginalność. Wartością, której pożądał Marks, nie było 
nowatorstwo, lecz prawda. Stworzenie jednego systemu. Odtworzenie źródła 
poszczególnej doktryny nie jest trudne. Być może nie ma tu elementów 
oryginalnych.

### Claude Henri de Rouvroy, comte de Saint-Simon (hrabia Saint-Simon)

Utopijni socjaliści nie byli utopistami w potocznym znaczeniu. Ich analizy 
funkcjonowania nowoczesnego (porewolucyjnego) społeczeństwa są równie wnikliwe 
co analizy ekonomistów klasycznych. W tym kontekście można przedstawić całą 
historię premarksistowskiego socjalizmu, jednak wystarczy skupić się na 4-ech 
postacach. Pierwszą hrabia Saint-Simon.

Pierwsza kwestia -- problem socjalizmu i jego statusu. Przekonanie Marksa 
i Saint-Simona, że socjalizm nie jest utopią, że to nie jest idealny projekt, 
który rodzi się w głowach szlachetnych reformatorów. To nie jest projekt, to 
jest wynik procesu historycznego w tym procesie immanentnie zawarty. Socjalizm 
realnością historyczną, stanowi efekt, wynik kryzysu (załamania) wcześniejszego 
ustroju społeczno-gospodarczego. Marks, podobnie jak Saint-Simon pojmuje 
mechanizm historii, siłę napędową dziejów. Tą siłą siła gospodarcza, przemiany 
gospodarcze, które są wynikiem przemian w sferze technologicznej. Tym, co jest 
realną ludzką historą nie są opowieści o zmianach królow na tronach. Prawdziwa 
zmiana tam, gdzie ludzie opracowują coraz doskonalsze narzędzia. To jest koło 
zamachowe historii. Historia społeczna, polityczna jest w istocie wtórna wobec 
historii zmian technicznych. To rozwój narzędzi ostatecznie określa przemiany 
polityczne. Saint-Simon twierdzi, że żyjemy w epoce, w której przemiany 
społeczne i polityczne nie nadążają za przemianami technicznymi. Te dwa porządki 
się rozeszły. Trzeba zatem zmienić ustrój społeczno-polityczny, żeby dogonić 
rozwój polityczny. Drapieżny kapitalizm okazał się niewydolny, powstrzymuje 
rozwój, prowadzi do nędzy i upodlenia milionów wyzyskiwanych robotników, 
chłopów, którym odbiera się ziemię. To w sferze społecznej, w sferze politycznej 
jest jeszcze gorzej -- większość państw znajduje się na poziomie feudalnym. 
Saint-Simon mówi, że nowoczesny przemysł oparty na maszynie parowej dowodzi, że 
to, co było charakterystyczne dla poprzedniego ustroju prowadzi do kryzysów, 
anarchii, do marnowania nowoczesnych narzędzi. Chodzi o to, żeby technologię 
wykorzystywać dla szczęścia i dostatku wszystkich, którzy pracują. Anarchię 
wolnej konkurencji należy zastąpić planowaniem. O życiu społecznym powinni 
decydować ci, którzy pracują. Ludzie pracy ujmowani bardzo szeroko: od ślusarza 
walącego młotem w blachę po bankowca udzielającego pożyczki właścicielowi 
fabryki. Saint-Simon nie dąży do zniesienia własności prywatnej, ale do tego, 
aby była ona owocem naszej pracy. Nie jest fanem proletariatu, komunizmu. 
Podstawowy podział społeczny również jest dychotomiczny: podział na próżniaków 
i producentów, tych, którzy życią z własnej pracy oraz tych, którzy na pracy 
innych żerują. Do tej warstwie producentów należy też *kadra menadżerska*, 
kupcy, bankowcy. Tym wszystkim powinna przysługiwać władza. Wtedy nastranie 
epoka industrialna, w której ludzkie siły nie będą się marnować. Chodzi o to, 
żeby ludzie panowali nad przyrodą, a nie na innymi ludźmi. Stąd pochodzi formuła 
wyzysku człowieka przez człowieka, którą przejmie Marks.

U Saint-Simona mamy materializm historyczy, analizę społeczeństwa w kategorii 
niemal sił fizycznych. Mamy analizę konfliktu społecznego, którego podstawą 
relacja pomiędzy pracą najemną a kapitałem.

### Pierre-Joseph Proudhon

Z nim już Marks miał bezpośredni kontakt. Początkowa współpraca, konflikt, 
rozejście się z nim -- to jest decydujące dla rozwoju socjalizmu. Konflikt 
pomiędzy Proudhonem a Marksem przejdzie pod pewnymi względami w konflikt między 
anarchistami i marksistami. W pewnym momencie były to dwie najważniejsze 
postaci. Z jednej strony niemiecki doktor filozofii, z drugiej strony francuski 
zecer, który pisze książki w wolnych chwilach, które ma w więzieniu. Z jednej 
strony intelektualista, z drugiej trybun ludowy. Z jednej strony Marks mówiący 
*w imieniu* ludzi pracy, z drugiej strony człowiek pracy, który próbuje 
wypracować język. Proudhon, dla którego podstawą jest nędza, której doświadczył, 
która pchnęła go w stronę myśli samobójczych.

Proudhon był przez pewien czas zajmował się księgowością. Widział w jaki sposób 
rodzi się niewypracowany dochód przedsiębiorcy. Widział różnicę pomiędzy 
wartością wypracowanych przez robotników dóbr i sumą wypłat. Proudhon bodaj 
najważniejszym przeciwnikiem Makrsa, najbardziej dla Marksa niepokojącym.

Jedna z najważniejszych prac młodego Marksa (*Nędza filozofii*) odpowiedzią na 
Proudhonowską *Filozofię nędzy*. To jedyna książka, którą Marks napisał po 
francusku.

Proudhon jednym z najbardziej wpływowym przeciwników. Proudhonizm dominował we 
francuskim socjaliźmie, później odrodził się w formie syndykalizmu w latach 
90-tych. Oddziałuje na ruchy socjalistyczne, związki zawodowe, anarchistów 
(pierwszy raz wypowiedział ten termin w znaczeniu pozytywnym). Pojęcie 
socjalizmu naukowego również pochodzi od Proudhona. Tak samo pojęcie rewolucji 
permanentnej.

Można zestawić poszczególne idee. Między osobowościami: P. (Proudhon) jest 
nieufny wobec abstrakcji, syntezy, uogólnień. Jego socjalizm ma być naukowy -- 
opierający się na wnikliwej analizie życia samego, które oparte jest na 
sprzecznościach, przypływach, odpływach. Próba skonceptualizowania doświadczeń 
życiowych, który każdej władzy musiał zajść za skórę, atakowany przez rząd 
równie mocno, co przez kościół. On pierwszy ogłosił, że religią ludzi wolnych 
jest lucyferyzm -- chodzi o to, by nie było panów i bogów. M. (Marks) naukowcem, 
który uważa, że po Heglu ma doskonałą metodę, za pomocy której rozwiąże 
problemy. Jest u P. element heglowski (wizja sprzeczności i negacji jako źródła 
ruchu). M. zarzucał P. niekompetencję, jeśli chodzi o myśl Hegla. U P. są 
sprzeczności, nie ma systemu. U M. monizm, obiektywistyczna wizja historii. M. 
wierzy, że stworzył filozofię, która może obyć się bez moralizmu, wartościowań, 
sentymentu; że odkrył mechanizm kryjący się za koniecznością. P. upiera się, że 
antynomia pomiędzy bytem a powinnością jest z bytu nieusuwalna. U P. mamy 
kantyzm w formie moralizmu -- jest obecny duch mieszczański. M. nazwałby P. 
francuskim Kantem. Wg. M. największy filozoficzny błąd P. leży w tym, że popadł 
on w dogmatyzm. Jeśli chodzi o dalsze poglądy dotyczące polityki, to P. jest 
wolnościowcem -- chodzi o to, by nastał kres rządu człowieka nad człowiekiem, 
środkiem oddolna organizacja w spółdzielnie, stowarzyszenie. Obowiązkiem państwa 
ułatwianie tej samoorganizacji. W duchu mutualizmu postulowanie zakładanie 
banków ludowych: uczynienie z państwa pierwszego pracodawcy. Robotnicy powinni 
zakładać społeczne kasy, towarzystwa ubezpieczeniowe, spółdzielnie, by tworzyć 
gospodarkę alternatywną, gdzie nie będzie nacisku rządu i wielkich 
gospodarczych. M. powiada, że w rewolucji władzę powinna przejąć rewolucyjna 
elita, partia, konieczna jest czasowe dyktatura partii (choć nikt nie wie ile 
czasu będzie to trwało). P. nie jest przeciwnikiem własności prywatnej jako 
takiej, jest zwolennikiem, by własność rozpowszechnić, przede wszystkim przez 
banki ludowe, dostarczanie nieoprocentowanych kredytów dla zrzeszeń. Dla P. 
komunizm, który głosi Marks, to jest zamiana kilkunastu kapitalistów na jednego 
kapitalist rzędowego, który zastąpi wcześniejszych wyzyskiwaczy. Kapitał trzeba 
rozproszyć. Ważne jest to, co jest małe, co dzieje się lokalnie. Nie komunizm, 
a wzajemność, mutualizm, politycznie federalizm. Chodzi o powstrzymanie, 
zmniejszenie centralizacji. Małe organizacje społeczne. M. uznaje komunizm za 
konsekwencję historii, dokonuje się ona przez monopolizację. Dla M. ważna nie 
wolność swobodnie organizującego się społeczeństwa, a jedność. Na początku 
konieczna centralizacja. *Proletariusze wszystkich krajów, łącie się*.

### Louis Auguste Blanqui

### Louis Blanc 

Obaj źródłem marksowskich sprzeczności. Przedstawiają rozdarcie. Dyktatorski 
socjalizm partii kadrowej Blanquiego.

Zasadnicza różnica polega na totalnie odmiennym rozumieniu rewolucji jako zmiany 
społecznej. Blanqui -- władzę przejmują partie kadrowe. Blanc rewolucję rozumie 
jako rozciągnięte w czasie reformy, ruch robotników przy wsparciu państwa, za 
która partia postępuje. Ten konflikt odżyje na początku XX wieku. Za Blanquim 
opowie się Lenin, za Blancem opowie się Róża Luksemburg (z modyfikacjami)

Blancquizm:

- teoria i praktyka rewolucji
- przewrót przez  spisek, zamach stanu, obalenie władzy, rządy terroru
- narzucenie socjalizmu jako tymczasowej dyktatury elit, która jest konieczna 
aby z korzeniami wyrwać dawny ustrój
- walka klas, dyktatura proletariatu
- z nim Marks częściej się zgadza
- przejmuje on Proudhonowską koncepcję rewolucji permanentnej (tu była koncepcja 
reform), jednak dla Blancquiego rewolucja trwająca tak dłuo, aż nie wybije 
wszystkich poprzednich władz
- partia idealną robotniczą reprezentacją
- proletariat monolityczny a partia jako jedyna w pełni ogarnęła ich pogląd
- rewolucja jako wolna domowa -- pierwotnie walką z tymi, którzy mają władzę
- walka przeciwko bogatym (Lenin rzucił hasło rewolucyjne: grab zagrabione; 
Proudhon: własność to kradzież, ale nie każda własność jest kradzieżą)
- potrzebna partia spiskowa, konspiracyjna
- wbrew Marksowi: ważniejsza wola tej partii, niż mechanizmy historyczne
- doświadczenie rewolucji październikowej potwierdza to spojrzenie
- Lenin większym uczniem Blanquiego, niż Marksa

Blanc:

- na drodze do socjalizmu bardziej liczy się współpraca z państwem, niż 
konspiracja, zbrojne przejęcie władzy
- państwo, które stopniowo naprawia życie społeczne, usuwa wyzysk, bezrobocie
- państwo bez wykluczania, stwarzające równe szanse
- to właśnie jest rewolucja: nie wojna, nie przemoc, a długotrwaa rewolucja 
społeczna
- tylko państwo demokratyczne zdobędzie się na reformy
- szeroki zakres przywilejów socjalnych, państwo opiekuńcze
- ta wizja zdominuje teorię i praktykę powojennych partii socjalistycznych 
i socjaldemokratycznych

Dwie linie zrozumienia Marksistów. Ludzie uważający się za marksistów będą szli 
linią Mao, Lenina, Tkaczowa, Blanquiego. Część socjaldemokratyczna, 
rewizjonistyczna, będzie szła linią Blanca, współpraca z państwej. Dwa żywioły, 
które w marksiźmie, ale i w głowie samego Marksa będą się zmagać. Wydaje się, że 
częściej duch Blanquistowski będzie przemawiał. Lecz kiedy Marks szuka 
argumentów przeciwko argumentom Bakunina, to będzie powoływał się na Blanca. Tak 
jak dla całego ruchu rewolucyjnego są to dwa modele idealne, to one zmagają się 
w samym Marksie.

## Wykład 4 -- 28.03.

Wracając do poprzedniewo wykładu pożytecznie będzie wspomnieć o kilku książkach 
(klasycznych, które się nie starzeją):

- Herbert Marcuse -- *Rozum i rewolucja* (pokazanie, jak z heglizmu wyrasta 
nowoczesna teoria społeczna)
- Karl Löwith -- *Od Hegla do Nietzschego, rewolucyjny przełom w myśli XIX 
wieku* (istotną częścią opowieść o zbuntowanych uczniach Hegla, sporo o Marksie)
- Erik Fegelin -- *Od oświecenia do rewolucji*

Jeśli chodzi o historię socjalizmu przedmarksowskiego:

- Seria *Myśli i ludzie* -- sporo książek o socjalistach *utopijnych*
- Ryszard Banasiuk *Hegel i jego uczniowie*

### Filozoficzny aspekt doktryny Marksa -- **materializm historyczny/dziejowy**

Aby zrozumieć dzieje Marksa w historii filozofii trzeba się temu przyjrzeć.

Po pierwsze -- Marks był z wykształcenia filozofem, ale się za filozofa nie 
uważał. Chciał napisać historię filozofii, ale nawał pracy i choroba mu na to 
nie pozwolili. Pozostawił wiele filozoficznych wątków, często nierozwiązanych.

Marks nigdzie w sposób pełny nie wyłożył tego, co wyraża materializm 
historyczny. To może więc być jedynie pewna rekonstrukcja, która wydobywa 
określone wątki z niejednorodnych wypowiedzi Marksa i Engelsa. Od osobistej 
korespondencji po steoretyzowane prace czy prace stricte filozoficzne.

Ani Marks ani Engels nie traktowali teoretycznych rozważań jako podwalin, ani 
nawet jako teorii. Mówili o tym jako o pewnym sposobie podejścia do 
analizowanych zjawisk życia społecznego, politycznych, ekonomicznych, zjawisk 
historycznych. Próba przeniknięcia w te wydarzenia, uchwycenia ich racjonalnej 
struktury. Znalezienia racjonalnego porządku, czy ludzkie czyny tworzące 
historię da się wyjaśnić? Obaj, jako uczniowie Hegla, twierdzili, że tak. 
Praktyka badawcza a nie teoria.

Druga trudność (poważniejsza). To, co robimy, jest zabiegiem sztucznym, mającym 
sens dydaktyczny, ułatwiający przedstawienie teorii. Marksowskiej teorii nie da 
się oddzielić od marksistowskiego ideału. Dopóki nie uchwycimy czym jest 
komunizm, nie zrozumiemy materializmu historycznego (i na odwrót). W przekonaniu 
Marksa materializm historyczny jest filozoficznym ujęciem świadomości 
społeczeństwa burżuazyjnego. Jest to metoda, która jest generowana przez 
kapitalizm, jest to rodzaj kapitalistycznej samowiedzy. Róża Luxemburg będzie 
twierdzić, że wraz z zanikiem społeczeństw klasowych materializm historyczny 
zniknie jako metoda badania społeczeństwa, ponieważ społeczeństwa klasowego już 
nie będzie. Można powiedzieć, że wbrew intencji samego Marksa, opis świata za 
pomocą kategorii ekonomicznych implikują pewną wizję celu, do którego te dzieje 
zmierzają. W tym sensie nasze postępowanie jest sztuczne, kiedy rozdzielamy 
filozofię i utopię.

Czym jest materialistyczne pojmowanie dziejów?

Pokazanie, że człowiek jest istotą społeczną. Marks pokazuje swoistość tej 
relacji, która jest zapośredniczona przez pewne *dobra*, bardzo szeroki zakres 
przedmiotów, które tworzą relacje społeczne. Przedmioty konsumpcji -- nie tylko 
dobra materialne, ale też dobra kultury, konusmpcja innych ludzi w relacjach 
społecznych. Marks pyta skąd się biorą wartości, dlaczego za coś chcemy 
zapłacić. Skąd wartość? Pytanie *Czym jest człowiek i skąd się biorą wartości*. 
Różnica pomiędzy tym, co jest, a co powinno istnieć. To, co jest, to natura. My 
naturę przetwarzamy w takie przedmioty, które mają dla nas wartość (chcemy je 
kupować, ofiarowywać, wymiana i wzajemność -- te dwie ostatnie podkreślą 
bardziej współcześni antropolodzy). Jak my *wkładamy* w przedmioty wartość.

Marks uważa, że w sposób najbardziej fundamentalny można to przebadać na 
przykładzie pracy. Ten przedmiot w tym procesie staje się czymś cennym. 
Uznajemy, że niesie ze sobą jakąś wartość (najczęściej jest to wartość użytkowa, 
stają się dla nas *przezroczyste*). Także wartość dóbr takich jak powietrze, 
woda.

Marks zadaje pytanie o wartość dodatkową, o *nadwartość*, jak to nazwą polscy 
marksiści. Wartość dodatkowa okazuje się początkiem wyzysku -- ją przywłaszcza 
sobie kapitalista, powstaje w procesie pracy, który jest zawsze niedopłacony, 
ponieważ kapitalista dąży do ustabilizowania płacy na poziomie minimum 
koniecznego do egzystencji. Wartość dodatkowa, którą wytwarzamy. To pokazuje 
powiązanie między ekonomią a polityką. Marks twierdzi, że cała ekonomia jest 
polityczna. Kolejne wielkie odkrycie Marksa -- fundamentalnie filozoficzne. 
Zwraca nas ku samym źródłom mechanizmu społecznego, który rodzi się 
w politycznym sporze. Grecy sięgają po filozofię, kiedy okazuje się, że dyskusja 
jest lepszym mechanizmem rządzenia państwem, niż na przykład wojna. Grecy uczyli 
się wymowy, aby zdobywać i utrzymywać władzę w ustroju demokratycznym.

Marks swoją koncepcję zaczyna ustanawiać w połowie lat 40-stych. *Idealizm 
niemiecki* zostanie wydany dopiero w XX wieku (lata 30-ste). Paradoks i meandry 
w recepcji polegały na tym, że do lat 30-stych marksiści nie dysponowali pełnym 
zestawem dzieł Marksa.

W *Kapitale* Marks materializm historyczny traktuje za oczywiste założenie, 
które każdy czytelnik, jeśli będzie chciał, wyprowadzi. Marks przecenił 
zdolności swoich czytelników. My możemy posługiwać się tekstami, które są dużo 
bardziej czytelne.

*Rękopisy filozoficzno-ekonomiczne* są próbą zastosowania dialektyki Heglowskiej 
do analizy zjawisk ekonomiczno-społecznych. Najważniejszy fragment dotyczący 
alienacji pracy.

*Ideologia niemiecka* przynosi pojęcie *ideologii*, jako uwikłanej społecznie 
świadomości, która gwoli politycznych celów, często nieświadomie, maskuje swoją 
społeczną genezę i chce uchodzić za istnienie czyste. Koncepcja ideologii, jako 
świadomości fałszywej. Ale też pokazanie jak Marks i Engels czytali historię. 
Mechanizmem napędowym historii są przemiany w ramach sił wytwórczych. Sposoby, 
jakimi ludzie się posługują, aby zaspokoić swoje potrzeby -- jak to wpływa na 
myślenie, na moralność, na przemiany społeczne. Marks pokazuje, że materializm 
historyczny jest związany z komunizmem, który jest realnym procesem, który znosi 
stan obecny. Pojawia się komunizm jako zniesienie podziału pracy (jeszcze naiwna 
ta wizja, bardziej wizja jeszcze Schillerowska -- on postulował zniesienie 
podziału pracy, jako generującej naszą osobowość).

Podsumowaniem młodzieńczej wizji *Tezy o Feuerbachu*:

- Marks myślicielem rewolucejnym (revolutio -- obracać się)
- Odwrócenie myślenia -- niekoniecznie natura jest pierwsza. Tak naperawdę 
najbardziej istotne jest działanie praktyczne, w wyniku którego natura się 
kształtuje. Być może nie ma natury jako takiej, istniejącej niezależnie od 
człowieka. Moć może świat sumą naszych czynów i naszych zaniechań
- Esencja powstała w latach 40-stych, potem była praktyka. Powstawały dzieła, 
jednak te fundamentalne myśli i intuicje zawarte są w pismach wczesnych.

Fundamentem, punktem wyjścia: historia procesem jednorodnym, choć podzielonym na 
fazy. Historia ma charakter fundamentalny i niepowtarzalny. Nie ma w historii 
wiecznych powrotów, ale są powroty o charaktecze strukturalnym. Można traktować 
komunizm jako pewnego rodzaju powrót społeczeńst bezklasowych, od których 
zaczyna się rozwój ludzkości. Stąd Marks tak żywo był zainteresowany badaniami 
antropologów.

W historii obserwujemy 2 procesy: zmianę, ale jednocześnie pewną ciągłość. 
Historia jest procesem dialektycznym, znoszeniem heglowskim, zachowywaniem 
pewnych elementów na wyższym poziomie rozwoju. Proces linearny, ale nie linia 
prosta, tylko spirala. Jeśli się przyłoży styczną do poszczególnych miejsc 
spirali, to są to momenty powrotu do pewnych miejsc.

Historia ludzkości zaczyna się od bezklasowej (bo nieznającej wartości prywatnej 
i podziału pracy) społeczności. To dopiero te dwie tworzą klasy. Szczęśliwi 
ludzie pierwotni, którzy dzielą się wszystkim ze wszystkimi. Historia zmierza 
w przyszłości do czegoś takiego. By ludzie wyzwolili się z kajdan konkurencji 
i zawłaszczania własności. Nowoczesne społeczeństwo komunistyczne -- 
społeczeństwo bezklasowe. Historia jako dzieje konfliktów klasowych. Tak, jak to 
jest ujmowane z *Manifeście...*.

Marks mówi, że nie jest historiozofem. On jest tylko zainteresowany małym 
fragmentem historii pewnego małego zakątka świata. Prawidłowości, które 
odkrywam, nie powinny być przenoszone do innych rejonów świata. Jednak sposób 
rozwoju *wyższych* społeczeństw wyraża przyszły rozwój społeczeństw teraz 
*niższych*. Marks nie chce rysować obrazu przyszlości -- jej nie ma w ogóle, 
możemy prognozować na temat cech zjawisk, natomiast nie da się przeszłości 
zaprognozować.

Zdefiniowanie historii, jako historii warstw klasowych. Konfliktowa teoria 
społeczeństwa. Można domniemywać, że ma to filozoficzne źródła u Hegla. Marks 
mniemał, że przekłada filozoficzne abstrakcie na grunt realnego życia, pokazuje, 
co dzieje się, kiedy ludzie walczą o życie, o byt. Marksa nie obchodzą wątki 
jednostkowe, tylko społeczeństwo. Czy Marks nie staje się platonikiem, jeśli 
zakłada niezależny byt bytów społeczcnych. Metafizycznymi konkretami są ludzie, 
kamienie, drzewa, ... . Marksa najbardziej interesuje żądzą do panowania. Jeśli 
ktoś jest bogaty, to ma władzę. Marks: chodzi o to, żeby poza sferą 
subiektywnych ideałów dostrzec to, co tkwi u podstaw, a co jest realną wartością 
naszego życia. Jeśli ją mamy, to za jej pomocą można konstruować obiektywne siły 
społeczne, gospodarczo-społeczne, czyli klasy. To największa siła, 
a równocześnie jeden z jego najwyększych błędów. Nie dostrzegł on wielu sił, na 
przykład poczucia narodowościowe i nacjonalizm. Wprost błąd Makrsa pokazuje 
Roman Spohr? (Problmeatyka narodowościowa a Marks).

To przypomina, że nie ma uniwersalnych wytryhów. Nasza wiedza jest zawsze wiedzą 
warunkową i względną. Można go bronić, że nie miał skłonnośi systemowych. Jednak 
Marks był filozofem niemieckim, niektórzy jego następcy twierdzą, że w jego 
pismach jest zdanie na każde pytanie, trzeba tego dobrze je sformułować.

Ważne posiadanie środków produkcji (narzędzi i surowców). Burżuazyjne środki 
produkcji. Robotnicy pozbawieni narzędzi środków produkcji, nie mają narzędzi 
ani surowców. Swój czas, rozum, sprzedają kapitaliście w formie zasobów.

Wcześniej właściciel środków produjkcji sam był robotnikiem. Lepszym przykładem 
rzemieślnik. Gospodarka wiejska bardziej, zdaniem Marksa, pasuje do pierwotnego 
społeczeństwa -- chłopska mentalność, chłopi nie chcą pracować. Zadowalają się 
tym, co mają, pracują tyle, ile muszą, żeby wyżywić rodzinę.

W społeczeństwie klasowym praca skorelowana z zarobkiem, zamożnością, ze stylem 
życia. Marks, żeby to uprościć, uważa, że najważniejsza jest praca i płaca. 
Socjologowie XX wieku będą uważać, że styl życia należy wyprowadzić na pierwszy 
plan. Ludzie tym się różnią, na tej zasadzie można rozróżnić funkcje, które 
spełniają, że można rozróżnić na podstawie pracy i tego, ile zarabiają, czy mają 
środki produkcji.

Mamy fabryki, kosztowne maszyny, środki produkcji. Kapitaliści zatrudniają 
pracowników, inwestują. Co z nauczycielami, prawnikami, (...), którzy sprzedają 
swoje zdolności, swoją pracę? Czy można ich zaliczyć do klasy robotniczej? Nie 
pracuje na swoim, nie ma środków produkcji. Robi to, co każe mu przedsiębiorca. 
Marks musiał dokonać kolejnego uproszczenia, skupić uwagę na proletariacie 
fabrycznym. Tam w najczystrzym stanie widać charakter. Jeśli ten mechanizm uda 
się zbadać, to można będzie go odnieść do innych klas społecznych (na przykład 
*proletariatu umysłowego*, chłopów), gdzie relacje są dużo bardziej 
skomplikowane.

Okazuje się jednak, że to nie bardzo działa. Ten mechanizm nie stosuje się do 
krajów mniej rozwiniętych (Rosji, Chin, Indii). Klasa wyznaczana przez własność 
środków produkcji. To opiera się na bardziej ogólnym założeniu. Jesteśmy 
istotami egzystencjalnie kruchymi, musimy przetważać przyrodę, żeby przetrwać. 
Chcemy istnieć. To nas skłania, żeby zacząć świat przetwarzać, pracować. 
Pracując, człowiek zmienia świat i samego siebie. Nadaje przedmiotom naturalnym 
ludzki charakter, jakąś wartość. Pracując człowiek wchodzi w relacje z innymi, 
by wzmocnić produkcję. Zaspokaja podstawowe potrzeby, ale potem pojawiają się 
potrzeby drugiego rzędu, nienaturalne. Akt zaspokojenia potrzeby naturalnej 
budzi nowej potrzeby. Gospodarka kapitalistyczna opiera się również na 
generowaniu potrzeb. Marksa prowadzi do wniosku, że historia tu się dzieje. 
Konieczność pracy, by przeżyć. Trzeba się skupić na tym, co najbardziej 
elementarne. Odrzucić na razie wszystkie poboczne zjawiska, wszystkie poboczne 
elementy.

Ostatecznie konkluzja, która dzisiaj wydaje się banalna, ale dla niego była 
wielkim odkryciem. Mamy dwa elementy: własność i podział pracy. Od tych dwóch 
zjawisk zależy całe nasze życie. Porządek polityczny, prawny, kultura, nauka, 
moralność, ... . Dzięki tym dwóm elementom ludzie są coraz lepsi w produkcji. 
Coraz bardziej panuje nad przyrodą, ale im bardziej panuje nad przyrodą, tym 
bardziej uzależnia się od ludzi. Będzie próbował to odwrócić, żeby zlikwidować 
panowanie człowieka nad człowiekiem. Chodzi o to, żeby ludzie panowali nad 
przyrodą.

### Cytaty

… zgodnie z materialistyczną koncepcją historii decydującym czynnikiem 
historii jest w ostatecznej instancji produkcja i reprodukcja rzeczywistego 
życia. Ani Marks, ani ja nie twierdziliśmy nigdy niczego więcej. Jeśli potem 
ktoś zniekształca to do tego stopnia, że ma to znaczyć, iż jedynie czynnik 
ekonomiczny jest determinujący, to przekształca to twierdzenie w puste, 
abstrakcyjne, absurdalne zdanie. Sytuacja ekonomiczna jest bazą, ale różne 
części nadbudowy (…) również oddziałują na bieg walk historycznych i w wielu 
przypadkach w przemożny sposób determinują ich formę. ~ Engels w liście do 
Blocha

Historia ===== praxix ======> Natura

Tezy o Feuerbachu (1845):

1.  Głównym brakiem wszelkiego dotychczasowego materializmu (…) jest to, że 
przedmiot, rzeczywistość, zmysłowość ujmował on jedynie w formie obiektu, czy 
też oglądu, nie zaś jako ludzką działalność zmysłową, praktykę, nie 
subiektywnie.
2. Zagadnienie, czy myśleniu ludzkiemu właściwa jest prawdziwość przedmiotowa 
nie jest zagadnieniem teorii, lecz zagadnieniem praktycznym. W praktyce człowiek 
musi dowieść prawdziwości, tzn. rzeczywistości i mocy, ziemskiego charakteru 
swego myślenia. (…)
3. Materialistyczna teoria, że ludzie są wytworami warunków i wychowania, że 
więc zmienieni ludzie są wytworami innych warunków i zmienionego wychowania, 
zapomina, że warunki są zmieniane właśnie przez ludzi i że sam wychowawca musi 
zostać wychowany. (…)
4. (…) To, co on [Feuerbach] robi polega na sprowadzaniu świata religijnego do 
jego ziemskiej podstawy. Przeocza on, że po dokonaniu tej pracy pozostaje 
jeszcze do zrobienia rzecz najważniejsza. Mianowicie fakt, że owa ziemska 
podstawa odrywa się sama od siebie i utrwala w obłokach niczym samodzielne 
państwo, da się wytłumaczyć jedynie samorozdarciem i samozaprzeczeniem tej 
ziemskiej podstawy. Musi więc ona sama być najpierw zrozumiana w swojej 
sprzeczności, następnie zaś przez usunięcie tej sprzeczności praktycznie 
zrewolucjonizowana.
6. (…) istota człowieka, to nie abstrakcja tkwiąca w poszczególnej jednostce. 
Jest ona w swojej rzeczywistości całokształtem stosunków społecznych.
8. Życie społeczne jest z istoty swej praktyczne. Wszelkie misteria 
sprowadzające teorię na manowce mistycyzmu znajdują swe racjonalne rozwiązanie 
w praktyce ludzkiej i pojmowaniu tej praktyki.

##  Wykład 5 -- 04.04.

Sam Marks przekonany, że żyje w szczególnym momencie historii. Chodzi o to, żeby 
walkę klas (której efektem panowanie jednej klasy nad inną) zakończyć. Ten 
moment, który nastał, jest apokaliptyczny (w sensie ewangelicznym -- moment 
rozdzielenia się dobra i zła zapowiadające zbliżające się ostateczne 
rozstrzygnięcie). Rozwój kapitalizmu, coraz bardziej bezwzględne zawłaszczanie 
produktów pracy, ale też samych robotników: ich zdrowia, ich rodzin, ich czasu. 
Jest to ostatecznie opresja o charakterze moralnym. Degradacja wyzyskiwanego, 
a to wzmaga konflikty społeczne. To rysuje obraz społeczeństwa burżuazyjnego, 
w którym mniejszość ma się dobrze kosztem upodlenia większości. Ceną 
przywłaszczenia własności jest dehumanizacja, degradacja całych grup 
społecznych.

Do tego narzędziem zawłaszczania i panowania w społeczeństwie jest fałszowanie 
obrazu świata, żeby panowanie umacniać. To fałszowanie (kiedyś domena religii 
i metafizycznych filozofów) teraz dokonywane jest głównie przez ekonomię 
polityczną (i jej dziennikarzy, publicystów). Chodzi o wpojenie ludziom 
przekonania, że dobrze jest tak, jak jest i nie można tego zmieniać, bo to jest 
świat funkcjonujący na zasadzie boskich wyroków. Nędza wynika z boskiego 
porządku świata. Funkcję religii przejmuje ekonomia polityczna -- opowiada 
o rynku, o prawach ekonomii obowiązujących ponoć z ekonomiczną ścisłością, mają 
te prawa być nieczułe na ludzkie starania, na ludzką moc. To jest rzeczywistość, 
którą człowiek musi przyjąć, musi się jej podporządkować. Tymczasem, jak wiemy 
dzięki Feuerbachowi i Stirnerowi, z rynkiem jest tak samo, jak z bogami -- są to 
ludzkie wytwory, chodzi o to, żeby ludziom przywrócić nad nimi władzę. Ekonomia 
jest nauką społeczną, a nie ścisłą. Chodzi o to, żeby to ludzie świadomie, dla 
swojego dobra, tworzyli swoją rzeczywistość.

Późniejsi marksiści będą to rozumowanie rozszerzać na przyrodę. Ona też jest 
ludzkim wytworem. Nie ma dla człowieka innego świata, niż ten, który on sam 
sobie tworzy. Człowiek przyrodę tworzy przetwarzając ją. W tym sensie człowiek 
poznaje tylko swoje wytwory, rozpoznaje się w nich, zyskuje samowiedzę. To jest 
moment idealistyczny koncepcji Marksa odwołujący się do Hegla, Fichtego i Kanta. 

Kolejny element -- **marksowska teoria pracy**, czy szerzej **problem pracy**. 
Marks, choć kryje się za empiryzmem, to nie jest do końca w stanie usunąć ze 
swojego podejścia argumentów idealistycznych. Praca nie jest martwym, 
mechanicznym procesem wydzierania czegoś przyrodzie. Praca nie jest też tylko 
i wyłącznie procesem, w którym ludzie kooperują ze sobą (w tych czasach raczej 
wykorzystywanie, niż kooperacja). Praca jest czymś innym -- przede wszystkim 
jest ekspresją ludzkiej natury. Jedyny rodzaj natury, którym człowiek może mówić 
do świata i który świat rozumie. Dzięki niej człowiek może dyktować prawa 
przyrodzie i afirmować swoje człowieczeństwo. Praca jest więc tym mechanizmem, 
który człowiekowi powiniem przynosić najwięcej spełnienia, szczęścia. Natomiast 
teraz praca jest przykrym obowiązkiem. Jest pewnym nieszczęściem, brzemieniem 
(zgodnie z biblijną klątwą). Chodzi o to, aby przywrócić pracy jej ludzki -- 
twórczy, ekspresyjny -- sens. Żeby to był proces, w którym człowiek się nie 
wyniszcza, a tworzy samego siebie.

To jest patos młodego Marksa, ale ta myśl zostaje do pewnego stopnia utrzymana. 
Marks później dochodzi do przekonania, że nie chodzi o wyzwolenie pracy jako 
afirmacji człowieczeństwa, lecz do tego, żeby człowiek miał czas, żeby się 
rozwijać. Marks dojdzie do wniosku, że praca zawsze będzie sferą konieczności 
(argumenty natury fizykalistycznej oraz argumenty dotyczące współpracy 
z innymi), ale trzeba tak zorganizować pracę, by była ona w miarę łatwa 
i krótkotrwałą. By człowiek miał czas wolny (a w nim siły i środki), rozwijać 
się w nim jako człowiek.

Młody Marks wyobrażał sobie, że przyczyną całego zła jest wąska działka, którą 
pracownik się zajmuje. Praca ograniczona do wykonywania bardzo prostych, niemal 
zautomatyzowanych, ruchów. Marks uznaje, że na razie praca wyniszcza pracownika 
fizycznie i intelektualnie. Komunizm miał być odwróceniem tego stanu rzeczy. 
Problem jest taki, że jeśli tak, to komunizm jest powrotem do gospodarki 
naturalnej, do szeroko pojętego rolnictwa.

Obraz pracy zmienia się im bardziej Marks wgłębia się w myślenie ekonomiczne. 
Dochodzi do wniosku, że problemem nie jest podział pracy, lecz jej organizacja. 
Poprawienie warunków, radykalne skrócenie dnia pracy. Przede wszystkim jednak 
sprawiedliwy podział wartości dodatkowej. Sprawiedliwy czyli proporcjonalny. 
Dopiero później rozwój gospodarki i społeczeństwa może nas przybliżyć do ideału 
*każdemu wedle potrzeb*, a nie *każdemu wedle zasług* (tu różnica między 
socjalizmem i komunizmem -- potrzeby).

Można argumentować, że Marksowska koncepcja pracy stanowi rusztowanie dla 
materializmu historycznego.

Marks w liście do Engelsa (1867 r.) pisze, że największym wkładem (tym co 
najlepsze) w *Kapitale* są rozważania na temat pracy, a przede wszystkim 
uwypuklenie dwoistego charakteru pracy. Ta dwoistość zależy od tego, czy praca 
tworzy wartość użytkową, czy wartość wymienną. Jeśli chodzi o towar pracy, jest 
to oczywiste, ale tu jest to przeniesione na proces pracy. To Marks uznaje za 
swoje największe osiągnięcie. W pracy możemy wyróżnić pracę konkretną (źródło 
wartości użytkowej) i pracę abstrakcyjną (źródło wartości wymiennej -- 
użytkowej).

Marksa interesuje problem wartości. Dlaczego ludzie są skłonni płacić za towary 
więcej, niż faktyczcnie pochłania ich wyprodukowanie. Wartość użytkowa zaspokaja 
potrzebę. Wartość wymienna ma być ekonomicznym reprezentantem pracy 
abstrakcyjnej -- tę, która nie jest włożona w przedmiot, ale którą liczy sobie 
kapitalista i która decyduje o wartości rynkowej. Wartość wymienna jest pewną 
relacją społeczną. Te dwie wartości składają się na realną cenę przedmiotu na 
rynku. Często mamy do czynienia z przewagą wartości wymiennej (przykład 
produktów markowych, gdzie płacimy za etykietę, za zaspokojenie naszej ambicji 
posiadania modnego przedmiotu). Jeśli chodzi o produkty codziennego spożycia, to 
relacja między wartością użytkową a wymienną nie jest tak bardzo zaburzona.

Carl Levit w swojej historii filozofii XIX wieku skłania się ku temu, że dla 
myśli Marksa (szczególnie młodego) najważniejszy jest problem pracy. Argumentuje 
on, że to wynika z filozoficznego usytuowania myśli Marksa. Mają się tu 
przeczytać dwie linie frontu. Pierwsza krytyka -- krytyka ekonomii politycznej. 
Druga linia frontu -- krytyka filozofii Hegla. Levit mówi, że to jest istotne, 
że lektura wczesnych dzieł Marksa pozwala uchwycić związek pomiędzy filozofią 
i ekonomią. Marks wypowiada wojnę ekonomii politycznej, chce, żeby przestała ona 
fałszować rzeczywistość -- powinna być częścią prometeistycznej antropologii, 
która ukazuje człowieka jako władcę i stwórcę świata. Problem z ekonomią 
polityczną jest taki, że jest ona fałszywa przez jej aspirację do obiektywności. 
Przez to okazuje się zależna od fantomów rynkowych. Tłumaczymy sobie naszą biedę 
mechanizmami gospodarczymi. Niemniej ekonomia to nie jest tylko zbiór samych 
oszustw, widzieć trzeba przede wszystkim to, że jest to świadomość i ideologia 
kapitalistycznej fazy rozwoju stosunków produkcji. Jest racjonalizacją 
faktycznie zachodzących procesów. W tym sensie stanowi teoretyczny wyraz 
faktycznej gospodarki. Nie jest to bezstronny opis, on nie tylko usprawiedliwia 
rozwój stosunków gospodarczych, ale i je przyspiesza. Ekonomia, jako nauka, jest 
tym, czym dla Hegla była filozofia jeśli chodzi o dążenie ducha do pewnej 
samowiedzy -- jest to ostateczny moment. Ekonomia to jest sowa Minewry, która 
wlatuje po tym, jak już procesy twórcze zamarły. Jest zwiastunem zmierzchu 
kapitalizmu. Dotyczy to społeczeństw, które stoją tak wysoko, że ludzie mogą 
refleksyjnie przyjrzeć się gospodarce. Tak jak dla Hegla pojawinie się filozofii 
miało zwiastować koniec historii (bo ludzie już nie mają siły tworzyć historii), 
tak dla Marksa pojawienie się nauk ekonomicznych jest zwiastunem końca 
kapitalizmu.

Paradoks zauważony przez Różę Luksemburg -- analogicznie z marksizmem, wraz 
z przemianami społecznymi przestanie on być potrzebny. Dla niej materializm 
historyczny (i cały marksizm) nie ma nic wspólnego z filozofią. 

Zdaniem Marksa różnica jest taka, że ekonomia jest ideologią, któej zadaniem 
jest maskowanie procesów dziejowych, fałszowanie ich obrazu.

Kiedy myślimy o gospodarce, praca jest podstawową kategorią naszego myślenia. 
Mechanizmem rozwojowym jest praca. Dlatego fałszywe ujęcie ekonomii będzie 
przede wszystkim fałszować to, czym jest praca. Praca została błędnie powiązana 
z wartością prywatną, natomiast praca jest procesem społecznym. Ekonomia 
polityczna tworzy monstrum *homo economicus*, które jest nastawione na własny 
zysk, które nie potrafi działać inaczej, jak tylko na podstawie zimnej 
kalkulacji, która w imię zysku jest w stanie poświęcić wszelkie inne wartości. 
Marks idzie krok dalej przełamując tę koncepcję, ale nie przełamuje jej do 
końca. Marks burzy koncepcję idealnego indywiduum, wprowadza zbiorowość -- grupy 
społeczne. Bada zależności, jakie się tworzą. To jest zbiorowość, którą rządzę 
mechanizmy kooperacji. Póżniejsza krytyka będzie zauważać, że kategoria zysku 
została, ale jest przeniesiona na całe grupy społeczne.

Później antropologia ekonomiczna będzie argumentować, że to nie zysk jest 
podstawą, a dar, dobrowolne przekazanie. Podstawą badania terenowe. Pokazanie, 
że cała ekonomia wychodząca od Smitha, jest faszywa, bo oparta na złych 
przesłankach.

W krytyce ekonomii politycznej Marks podąża drogą Feuerbacha i popełnia te same 
błędy, które zarzuca Feuerbachowi. Przenosi spór z ekonomią na pole antropologii 
(tak jak F. na polu antropologii chciał walczyć z teologią). Tej ekonomicznej 
wizji człowieka obaj przeciwstawiają wizję komunistyczną. Człowiek jest istotą, 
która żyje (w tym zdobywa środki do życia) z gruntu społecznie. Perspektywa 
wspólnoty, grupy jest dominująca. W systemie kapitalistycznym dominuje 
perspektywa indywidualna, stąd perspektywa własności prytwatnej. To sprawia, że 
człowiek pozbawiony własności prywatnej spada do poziomu towaru (skoro własność 
prywatna i rynek dominują nad wszystkim, to robotnik, żeby przeżyć, musi 
sprzedawać samego siebie, swoje siły wytwórcze). Nie ma szans, żeby robotnik 
odnajdywał siebie w pracy. Im robotnik więcej wytwarza, tym bardziej jest 
zubożony (w sensie materialnym i duchowym). Produkuje towary sam siebie 
zamieniając w towar -- pozbywa się człowieczeństwa. To jest zasadnicza forma 
antropologicznej opresji. To jest odwrócenie porządku świata. Człowiek, który 
powinien być panem świata, czuje się spbą, kiedy nie pracuje, a kiedy zaspokaja 
swoje zwierzęce potrzeby. Tam, gdzie powinien afirmować swoje człowieczeństwo, 
w pracy, czuje się jak bezduszne zwierzę. Sobą czuje się poza pracą.

Sytuacja kapitalisty nie jest lepsza. Jest mniej fizycznie dotkliwa, ale 
odczłowieczenie, alienacja, również dotyka kapitalisty, który jest zmuszony do 
udziału w grze rynkowej. 

Jak temu zaradzić? Marksowska koncepcja komunistyczna koncepcją opanowania 
świata. Jednak tej koncepcji Marks nigdy nie przedstawił w sposób spójny 
i pełny. Młody Marks wskazuje na dwa elementy:

1. Wyzwolenie pracy poprzez zniesienie jej podziału
2. Wyzwolenie pracy poprzez uspołecznienie jej owoców

Nadal jednak obracamy się w tej samej przestrzeni, rzeczywistości społecznej 
generowanej poprzez burżuazyjny sposób produkcji. Marks stara się ten obraz ująć 
subtelniej. To nie jest tak, że źli (kapitaliści) wyzyskują dobrych 
(proletariat). Również kapitalista jest dotknięty przez alienację. To jest 
mechanizm bardziej powszechny, niż charakterystyczny dla danego etapu rozwoju 
w społeczeństwie. Marks uważa, że filozofem, który odkrył pracę jako rzeczywistą 
sferę ludzkiej aktywności, w której człowiek staje się człowiekiem, był Hegel. 
Można ściągnąć Hegla z nieba abstrakcji (jak to zrobił Feuerbach) i ująć go 
w sposób antropologiczny. 

Ludzie tworzą rzeczywistość, która zaczyna żyć własnym życiem. Twór oddziela się 
od stwórcy i przeciwstawia się ludzkim pragnieniom. Okazuje się, że człowiek nie 
rozpoznaje, nie ubogaca się w swoich wytworach, a przez nie cierpi. Zapomina 
o tym, że jest ich producentem. To, co jes ludzkim dziełem, zaczyna żyć pozornym 
swoim życiem, w ludzkiej wyobraźni zaczynają jawić się jako nieludzkie, 
nadludzkie. Ludzie stają się niewolnikami własnych dzieł, praw. Rynek to nazwa, 
dla tych wszystkich dzień. Kapitaliści też są ofiarami, choć ich wyobcowanie 
różni się od wyobcowania robotników w procesie pracy. Ekonomia jest ekonomią 
gospodarki wyalienowanej. Ekonomia hipotezom nadaje status praw przyrody. Chodzi 
o to, by rozbić tę sfetyszyzowaną rzeczywistość, by pokazać, że rynek opisywany 
jako bezosobowy proces, do którego człowiek musi się dostosowywać, to coś, za 
czym kryją się konkretni ludzie, że rynek to skomplikowana sieć ludzkich 
relacji. Tę sieć, jak wierzy Marks, da się kontrolować, choć będzie to wysiłek 
tytaniczny, Podporządkowanie rzeczywistości społecznej ludzkim potrzebom, 
opanowanie gospodarki, bo ma ona fundamentalny charakter również egzystencjalnie 
-- zapewnia warunki do życia.

Dla Marksa kapitalizm nie jest złem wcielonym -- jest konieczną fazą rozwoju 
ludzkości. Podnosi na wysoki poziom rozwój technologiczny, produkune narzędzie 
przetwarzania świata. Również w ujęciu jednostkowym Marks nie ukrywa, że jednak 
ludzie żyli nieco lepiej, niż żyli w poprzednich epokach. To jest jednak 
związane z rozwojem narzędzi, które jednak potem są one marnowane. Marks ma żyć 
w momencie, w którym kapitalizm się wyczerpuje. Zamiast ubogacać ludzkość 
kapitalizm zaczyna się kręcić w kółko. Stworzone przez ludzi narzędzie zwraca 
się przeciwko ludziom. Marks stwierdza, że nadszedł czas, żeby zastąpić je innym 
-- doskonalszym technologicznie i moralnie).

Co więcej, Marks w pewnym sensie jest entuzjastą kapitalizmu -- jeśli sensownie 
by tym pokierować, to jesteśmy w stanie rozwiązań problem niedoboru dóbr (w 
cieniu którego rozwijała się ludzkość). Niektórzy badacze twierdzą, że ekonomia 
ma dwa etapy: maltuzjański i pomaltuzjański (pomarksowska). Ten pierwszy to jest 
nauka posępna (ponieważ traktuje człowieka jako istotę, która nigdy nie będzie 
syta, ponieważ mamy wieczny niedobór dóbr koniecznych nawet dla naszej fizycznej 
egzystencji). Ten drugi jest bardziej optymistyczny -- nawet zaczyna uderzać 
w tony ekonomii szczęśliwości (zadaniem ekonomii nie zapewnienie przetrwania, 
ale ułożenie życia tak, żeby ludzie byli szczęśliwi, kapitalizm wyprodukował 
wystarczająco dużo dóbr, żeby zaspokoić potrzeby). Marks mówi, że trzeba uderzyć 
u podstaw -- znosząc własność prywatną uda się znieść klasowe ułożenie 
społeczeństwa. Marks uważał, że kapitalizmu nie da się zreformować, że musi 
dojść do rewolucji. Po Marksie pojawią się marksiści, którzy uważają, że 
socjalizm da się wprowadzić w ramach społeczeństwa kapitalistycznego. 

## Wykład 6 -- 11.04.

Marksizm jako materializm historyczny sprowadza się do hasła "gospodarka, 
głupcze!" według jakiegoś profesora. Uznanie, że za wszystkimi wyborami, za 
wartościowaniem i wartościami, leży tak naprawdę sfera materialnego 
przetwarzania życia. Ostatecznie o tym kim jesteśmy, jak myślimy, decydują 
zmiany w produkcji, które z kolei są uwarunkowane przez zmiany w sferze 
produkcji, przez nowe narzędzia, które zmieniają produkcję. Stosunki produkcji 
określają wszystkie nasze relacje i odniesienia życiowe. Społeczeństwo, relację 
władzy, sfery zachodzące w świadomości, w tej jej części, którą możemy nazywać 
*ideologią* -- usystematyzowane idee, które funkcjonują w postaci systemów 
religijnych, teorii naukowych, wreszcie światopoglądów. Wciąż powracać tu będzie 
odniesienie do sfery materialnego życia -- do tego jak wytwarzamy produkty, 
które zaspokajają nasze potrzeby.

Marks rozważa ten problem, ale nie w sposób abstrakcyjny, tylko na sposób 
konkretny (co uważa za swoją wyższość). Marksa interesuje kapitalizm, na 
podstawie rozmyślań o nim chce dojść do wniosków bardziej ogólnych. To nie jest 
dedukcja z filozoficznych zasad, tylko uogólnienie konkretnych wyników.

Próba określenia tego czym jest kapitalizm. Od strony filozoficznej można to 
rekonstruować jako relację pomiędzy ludźmi -- relację zapośredniczoną przez 
jakąś rzecz:

> Człowiek <--- [przedmiot] ---> Człowiek

Ten przedmiot nie musi być materialny: to może być idea, uczucie. Marks 
przyjmuje dla uproszczenia, że mamy do czynienia z pewną rzeczą, którą można 
zmierzyć. Tym zajmuje się ekonomia. Chodzi o mierzenie pewnych wartości, które 
rzeczy mają dla człowieka. Ekonomia stara się odkryć dlaczego ludzie tak cenią 
sobie pewne rzeczy, że je kupują, wymieniają, ofiarowują.

Problem mierzalności. W oczach nowoczesnej ekonomii upraszcza się to do kwestii 
ceny. Jeden z twórców ekonomii nowoczesnej tak definiuje swoją profesję -- 
badanie przedmiotów, które da się wycenić -- on twierdzi, że oprócz takich 
przedmiotów istnieją inne, których nie da się wycenić, sprzedać. Marks twierdzi, 
że w kapitalizmie **wszystko** można wycenić i kupić zgodnie z cytatem 
z *Fausta* (nie mam pojęcia o jaki cytat chodzi, poszperałem i może chodzi 
o "oto klejnoty, kupić za nie można cnotę", ale nie jestem pewien).

Marks mówi, że nie chodzi tu tylko o przyrodę. Kapitalizm zamienia artefakt 
przyrodniczy w towar, ale Marks mówi, że stosunki społeczne także zamieniane są 
w towary, czyli ludzie zamieniają się w towary. Mamy tutaj ciągłą pogoń za 
zyskiem. Kapitalizm nie jest nastawiony na zaspokajanie ludzkich potrzeb, ale na 
zysk -- tworzenie produktów zaspokajających potrzeby, których wcześniej nie 
było.

Wcześniej ekonomia nauką o tym, że dóbr jest za mało, ludzi jest za dużo, 
ekonomia nauką posępną, która opisuje to, czego zrobić się nie da, która miała 
wyjaśniać dlaczego dzieci muszą umierać z głodu. Wczesna ekonomia uwikłana 
teologicznie -- Bóg wypędzając ludzi z raju rzucił na nich klątwę (w pocie 
i trudzie będą zdobywać pożywienie). Dokonuje się w myśleniu ekonomicznym zmiana 
-- okazuje się, że ekonomia może być wyrwana z kręgu determinacji, może być 
nauką o tym, jak świat zmieniać, co jest możliwe do zrobienia (to nie tylko 
zasługa Marksa, ale również innych, na przykład Milla). Zmiana polega na tym, że 
Mill i Marks twierdzą, że to człowiek tworzy swoje życie, jego warunki 
(oczywiście nie dowolnie). Stąd podstawowe pytanie marksizmu: jak zmienić świat?

W XX wieku ekonomista Keynes poprzez wprowadzenie pewnych postulatów myślicieli 
marksistowskich i dochodzi do harmonii trzech sfer:

- efektywność gospodarcza
- sprawiedliwość społeczna
- wolność jednostki

To ma zapewnić szczęśliwość człowieka. Jednak był Keynes cenił wolność nie tylko 
gospodarczą. Również teza, że nawet w gospodarce wolnej państwo może być stroną 
gospodarczą.

Pytanie do jakiego stopnia Marks może być uznany za 100% wyraz tej przemiany, 
która zachodzi? Jeśli jest się w oku cyklony nie można zachować 100% czystości. 
Sam Marks jest jeszcze rozdarty -- dwa paradygmaty jeszcze się tu zmagają: nauka 
posępna i to jak ludzie mogą zmieniać świat dla własnego dobra. Karl Polanyi 
będzie z tego powodu czynił zarzuty Marksowi. Drugim zarzutem antynomia pomiędzy 
ekonomią realną/życiową/empiryczną (prawdziwego życia) a ekonomią formalną. 
W terminologii Polanyi'ego nazywa się to ekonomia substancjalna i formalna. 
Ekonomia nie jest czymś wszechobejmującym -- ekonomia częścią realnego życia, 
ale tylko częścią. To, czym zajmuje się ekonomia to zinstytucjonalizowane 
relacje między ludźmi z innymi ludźmi i relacje między ludźmi a przyrodą. Aby 
rozumieć gospodarkę społeczeństwa, to zdaniem Polanyi'ego trzeba najpierw 
zrozuieć kulturę. Marks twierdzi inaczej, w drugą stronę. U Marksa pojawia się 
skłonność do ekonomii formalnej -- która bada pewnego *homo economicusa*, bada 
racjonalne zachowania jednostek przy mniejszej lub większej skali niepewności -- 
w tym sensie ekonomię można opisać matematyką. U Polanyi'ego substancjalna.

Punktem wyjścia pewien niedobór (niekoniecznie materialnych, także takie 
wartości jak charyzma, uroda), chcemy zdobyć. Niektórzy będą to wykorzystywać, 
na przykład kapłani. To jest geneza kultury. Marks się z tym zgadza. Kultura 
zaczyna się wtedy, gdy zaczyna się gra o zachowanie dóbr. To jest koncepcja 
Rousseau.

Są ludzie, którzy żyją kosztem innych zostawiając im tylko tyle, żeby przetrwali 
i maskując to za pomocą ideologii (tego chce Bóg, racja stanu). Punkt wyjścia 
Marks jest pesymistyczny jak Rousseau, Hobbesa. Wszystko zaczyna się od stanu 
natury -- wojny o zaspokojenie potrzeb. Mamy dwa rodzaje potrzeb: prawdziwe 
i sztuczne (które po pewnym czasie mogą stać się prawdziwymi). Generalnie ten 
podział jest intuicyjnie uchwytny (choć upraszczający). Pierwsze potrzeby 
potrzebami witalnymi. Te drugie mają swoją naturę już w społeczeństwie, 
pojawiają się w momencie zaspokojenia tych pierwszych. Sam akt zaspokojenia 
potrzeb pierwszego rodzaju tworzy potrzeby drugiego rodzaju. Żeby zaspokajać 
potrzeby pierwszego rzędu potrzebne nam są pewne narzędzia a tworzenie narzędzi 
to jest druga natura, choćby podniesiony kamień staje sie elementem kultury. 
Wchodzimy w relację z innymi, żeby zaspokajać potrzeby. Wtedy pojawiają się 
relacje a z ich powstaniem pojawiają się zupełnie innego rodzaju potrzeby. 
Wydaje się, że zwierzęta (zwłaszcza te, które są w świecie ludzkim), też mają 
potrzeby, które się zmieniają. I podobnie -- wydaje się, że odcięcie człowieka 
od internetu może przekładać się nawet na jego zdrowie. To rozróżnienie jest 
pomocną hipotezą, ale niekoniecznie należy je traktować jako pewne prawo 
historyczne czy społeczne. Marks twierdzi, że generalnie jest tak, że ludzie 
coraz sprawniej zaspokajają potrzeby pierwotne, co sprawia, że oddzielają się od 
przyrody, że zaczynają nad nią panować (rolnictwo).

Marks zauważa, że w im większym stopniu ludzie sami zaczynają panować nad 
przyrodą, w tym większym stopniu stają się niewolnikami innych ludzi. 
Z rolnictwem pojawia się podział pracy, z podziałem pojawia się dwoisty 
charakter a z nim pojawia się alienacja. Okazuje się, że nie ma już kooperacji, 
są zarządcy, podział, władza.

Pytanie, czy gdyby człowiek miał łatwość zaspokajania potrzeb bez narzędzi, to 
nie stworzyłby kultury? Może dopiero niedobór, brak, cierpienie skłania nas do 
zmiany? W wyniku pracy rodzi się społeczeństwo, nie w wyniku umowy społecznej 
czy woli boskiej. Państwo pojawia się, gdy relacje społeczne obejmują coraz 
większą liczbę jednostek. Człowiek kreuje samego siebie jako istotę społeczną 
poprzez pracę, która ma charakter dwoisty: nie tylko daje władzę nad przyrodą, 
ale też uzależnia.

Społeczeństwa pierwotne społeczeństwami bezklasowymi. Społeczeństwa cywilizowane 
sa społeczeństwami klasowymi a klasy to są takie części społeczeństwa, które są 
generowane/tworzone poprzez pracę. Poprzez funkcje, które dani ludzie mają 
w społeczeństwie. O przynależności do danej klasy decyduje charakter pracy, 
zamożność, styl życia, które są skorelowane z pracą. Czy pracuje się na siebie 
czy na innych? Czy pracownik zarabia na tyle, że jest w stanie utrzymać siebie 
i rodzinę? W jaki sposób zaspokaja swoje potrzeby? Styl życia wyznaczany przez 
styl konsumpcji. Te wszystkie zróżnicowania w społeczeństwie dają się sprowadzić 
do klas. To nie są jedyne podziały -- jest ich bardzo dużo (podziały rasowe, 
narodowościowe, kulturowe), ale różnice klasowe najbardziej adekwatne do badania 
współczesnego społeczeństwa. Współcześnie niektórzy to podważają -- uważają, że 
klasy są przydatnym narzędziem badania, jednak nie jest to podział realny, 
ponieważ nie ma świadomości klasowej. Jeśli spytam kogoś o to, kim jest, to 
przynależność klasowa albo się nie pojawi, albo pojawi się na końcu listy. 
Jednak pytanie, czy klasy dla Marksa istniały naprawdę (realnie), czy były tylko 
konceptem. 

Świadomość klasowa rodzi się jako świadomość wspólnych interesów. Jednak 
w przypadku empitycznych ludzi te interesy nie są uświadomione. Marks mówi 
o klasach w sobie i klasach dla siebie. Klasy w sobie nie mają jeszcze 
świadomości. Staną się klasą w pełni (dla siebie), kiedy w pełni uświadomią 
sobie swoje intencje. Klasa jest z jednej strony pojęciem ekonomicznym. 
(Określana przez interesy). W przypadku marksowskiej koncepcji klas te interesy 
nie są wspólne -- klasa powstaje w walce z inną klasą. Mogą istnieć 
społeczeństwa wieloklasowe, dwuklasowe albo bezklasowe. Nie ma mowy o jednej 
klasie. Marks dostrzegał tendencje do upraszczania tego podziału, do zaniku klas 
pośrednich a zwłaszcza klasy średniej, która ma być skazana na zagładę. To jedna 
z tez, przy której Marks się pomylił.

Lenin twierdził, że proletariat sam w sobie (bez partii, bez inteligenckich 
przywódców) nie wypracuje swojej świadomości (co najwyżej ukszatłtuje związki 
zawodowe), nie będzie chciał obalić istniejącego porządku. Rozwiązanie Lenina -- 
trzeba świadomość klasową robotnikom **zaszczepić** -- od tego jest partia. 

O co toczy się walka klasowa? O zaspokojenie interesów klasowych -- od 
przetrwania do panowania. Marks wprowadza element Hobbesowski. Hegel mówi, że 
niewolnik walczy z panem, by pan uznał go. Chodzi o to, byśmu nad innym 
zapanowali. Walka klas walką o hegemonię, o panowanie w społeczeństwie.

W jaki sposób odbywa się ta walka? Nie toczy się ona przede wszystkim w trakcie 
strajków, powstań, rebelii. Toczy się pernamentnie, ale w sferze naszych 
poglądów -- w sferze wizji. Jeśli mówimy, że nie można pluć na godło, 
sprzeciwiać się nauczycielowi, to klasa, która to głosi, wygrywa. Marks później 
nie rozwijał tego aspektu swojej myśli (skupił się na sferze materialnej), ale 
tym, co wygrało, jest pokazanie, jak ważne są idee, światopoglądy, które mają 
swoją genezę w sferze materialnego życia. Ale idee mogą wtórnie oddziaływać na 
sferę gospodarczą.

Musimy odpowiedzieć sobie na pytanie jak można być socjalistą w społeczeństwie 
bez kapitalizmu? Nie możemy przeskoczyć sfery kapitalizmu. Przedwczesne 
rewolucja spowoduje więcej złego. Nasze myślenie nie jest prostą, mechaniczną 
kopią procesów gospodarczych. Nie da się poddać wszystkiego interpretacji 
gospodarzzej. Chodzi o dwa zjawiska trakrowane jak banały. Istnieje więź 
pomiędzy tym jak myślimy, a poziomem rozwolu przemysłu, to wszystko wpływa na 
nasze myślenie. Ten, kto ma władzę, widzi świat inaczej. Uwikłanie, geneza, 
odniesienie.

Dla Marksa interesuje to, że nasz umysł tę ideę ukrywa. Co oznacza, że trzeba 
badać takie struktury naszego myślenia, które związane z usprawieliwiami . Jest 
rodzajem zasłony dymnej -- propagandy skierowanej przeciwko. Klasa rządząca swój 
interes przedstawia jako inerel, który jest wspólny wszystkim. Chodzi o to, żeby 
ukazywać społeczną genezę, społeczne interesy, które kryją się za naszymi 
myślami. Jak daleko to pociągnąć? Czy teorie matematyczne mogą być 
zideologizowane? Według niektórych marksistów tak. To dotyczy ideologii i badań 
nad społecznym kreowaniem rzeczywistości. Zwłaszcza takiej socjologii. 
Poszukiwanie ukrytych znaczeń (psychoalaniza), Cały system Marksa, jeśli 
o ideologię chodzi, oderwany trochę od jego nazwiska. Nie skojarzony z nim.

## Wykład 7 -- 25.04.

### Zagadnienie alienacji

Utopia -- ideał komunistyczny

Zniesienie alienacji -- ideał radykalnie wolnościowy, zapanowanie człowieka nad 
sobą.

Filozoficzna etymologia -- termin z rzymskieg oprawa cywilnego, części handlowej 
-- przejęte przez teologię -- przejmuje Hegel, stąd młodohegliści.

Wychodzenie podmiotu poza siebie, mowa -- alienacja świadomości, utrata 
kontroli, stawanie się czymś innym, wyobcowanie.

Wcielenie, stworzenie świata -- boska samoalienacja, utrata wielu atrybutów.

Marks koncepcję samoalienacji Hegla przekłada na bazę materialną. Ale przez to 
wraca do przedheglowskich skojarzeń. Skojarzeń ze sferą ekonomiczną 
i gospodarczą.

Alienacja u Rousseau. Oznacza tam zrzeczenie się praw przez jednostkę na rzecz 
społeczeństwa. To jest utrata przez jednostkę pierwotnej wolności w wyniku 
zawarcia kontraktu społecznego. Hegel z alienacji czyni koncepcję 
teologiczno-antropologiczną.

Marks bada alienację nie jako proces samoistny i niezależny, ale bada alienację 
jako konsekwencję kapitalistycznego podziału pracy i prywatnej własności środków 
produkcji. Bada alienację jako powszechnej sprzedajności i konsumeryzmu. Siłą 
najpotężniej alienującą jest przede wszystkim pieniądz, który tworzy rynek. 
Ostatecznie jednak zawsze przedmiotem alienacji jest człowiek żyjący 
w określonych warunkach, wchodzi w relacje z przyrodą, człowiek oddany władzy 
pieniądza -- kapitału. 

Marks wywodzi własność prywatną z podziału pracy. Własność prywatna byłaby 
wyrazem wyobcowania pracy. Stanu, w którym człowiek pracuje, bo musi, by 
przeżyć, zaspokoić podstawowe potrzeby. Dalej pokazanie, że pieniądz jest 
wyobcowanym wytworem pracy, który przejmuje władzę nad człowiekiem. W komunizmie 
to człowiek ma panować nad tym, co sam stwarza.

Alienacja pracy jest stanem, w którym bezpośredni wytrórca z góry zakłada, że 
produkt nie będzie zaspakajał jego własnych potrzeb, być może nie będzie mu 
nawet dostępny. Produkt trafia na rynek. Robotnik nie dysponuje środkami, które 
pozwalałyby mu ten produkt nabyć. Im więcej robotnik produkuje, tym bardziej 
pogłębia swoją własną biedę, tym bardziej przyczynia się do własnego wyzysku. 
Ten stan też jest alienacją.

Mogłoby się wydawać, że na tym historia pojęcia *alienacji* się u Marksa kończy. 
Jednak wydaje się, że w późniejszych dziełach Marks przyjmuje te różne 
kategorie, cały materializm historyczny jako niewypowiedzianą, 
niezasygnalizowaną podstawową teorię, podłoże jego rozważań, które nie jest 
obecne wprost, jednak ujawnia się, kiedy zestawimy opowieści wczesnego i późnego 
Marksa. Opowieść jest o tym samym -- o tym, jak życie wymyka nam się z rąk. Jak 
formy świata wymykają nam się z rąk, jak pozornie (ideologiczne skrzywienie) 
przyjmują w naszej świadomości formę urzeczowioną. To, gdzie zawsze ludzie są 
zaangażowani -- tu pozornie element ludzki znika. Mówimy o mechanizmach. Okazuje 
się, że rzeczywistość opisywana przez ekonomię polityczną jest ważniejsza, że 
mamy podporządkować się prawom wygłaszanym przez ekonomistów. To są prawa, które 
wygłaszają prawidłowości. Chodzi o to, że produkty ludzkiej głowy mają pozór 
istot obdarzonych własnym życiem. Chodzi o to, żeby przebadać mechanizmy 
alienacji, jednak w taki sposób, aby ukazać najbardziej perfidne (bo 
niewidzialne) i takie z którymi się zgadzamy (bo ich nie rozumiemy) formy 
opresji obecne w obcowaniu z kapitalizmem.

Człowiek wyzwolony z przyrody uznaje, że jest zależny od rynku, kiedy jest 
zależny od ludzi, którzy przestają jawić się jako ludzie. To później pokazał 
Lenin: komunizm jest zniesieniem gospodarki wolnorynkowej gwoli zapanowania 
przez ludzi nad ich jednostkowym losem. Komunizm obiecuje pełną wolność.

W przypadku Marksa musimy pamiętać, że tu nie wystarczy tylko intelektualna 
krytyka -- aby ona się powiodła musimy zmienić materialną podstawę -- konieczne 
głębokie przekształcenie społeczeństwa -- uspołecznienie pracy, środków 
produkcji. Społeczeństwo komunistyczne będzie bezklasowe. Zniesienie klas, czyli 
komunizm.

Komunizm jest przede wszystkim pewną teorią wolności. Wyjaśnieniu tego, próbie 
interpretacji utopii komunistycznej jako systemu implikowanego przez pozytywną 
koncepcję wolności zawsze w swojej książce Andrzej Walicki. Pod tym względem 
Marks okazuje się myślicielem konsekwentnym. Nie ma tu dychotomii, które 
śledzimy w innych obszarach. Alienacja i komunizm aspektami tego samego 
zjawiska. Alienacja opowiada jak tracimy wolność i jakie fikcje tworzymy, by 
z tą utratą się pogodzić. Komunizm jest obietnicą odzyskania wolności.

Jak Marks rozumie **wolność**? Nieintuicyjnie -- potocznie raczej koncepcja 
negatywna: jestem wolny, kiedy mogę powiedzieć *nie*, gdy nie muszę tobić tego, 
co ktoś mi każe. Marks pojmuje **wolność** jako **kontrolę** i **panowanie**. 
Takie rozumienie komunizmu będzie w życie starał się wprowadzić Lenin. Same te 
pojęcia zdają się stać w sprzeczności z naszym rozumieniem wolności.

System budowany w imię wolności okazał się jedną z największych z możliwych 
dystopii. Dlaczego tak się stało? W samym Marksizmie tkwią źródła totalizmu, czy 
też mamy do czynienia z jakąś wagą rozwojową? (Na przykład związaną z faktem 
zacofania Rosji, kiedy Marks domagał się rewolucji równoczesnej we wszystkich 
najbardziej rozwiniętych krajach). Być może tak naprawdę Marksowska idea 
komunizmu jako wolności została zniekształcona przez rosyjską, nieusuwalną 
tradycję despotyczną. To jest interpretacja, którą obrazowo przedstawił Jan 
Kucharzewski -- *od byłego do czerwonego caratu*. 

Pytań bez liku, natomiast w myśleniu Marksa alienacja i komunizm są ze sobą 
funkcjonalnie i genetycznie powiązane. Alienacja bierze się z podziału pracy, 
z własności prywatnej -- w gruncie rzeczy bierze się po prostu z nierówności. 
W wyniku alienacji pojawia się element wg. Marksa najbardziej istotny -- wartość 
wymienna -- można ją interpretować jako skrajną formę alienacji pracy. 

Spójną interpretację przedstawia książka *Marks -- dwie filozofie*. Wartość 
wymienna (nie konkretny przedmiot, ale to ile za niego możemy dostać na rynku) 
dominuje nad całym procesem produkcji i wymiany. To jest siła, która napędza 
gospodarkę. Okazuje się, że gospodarka nie ma na celu zaspokajania ludzkich 
potrzeb, ale nieustanne gromadzenie pieniędzy. 

Jednak elementem gospodarki rynkowej jest również praca sprzedawana przez 
robotnika. To znaczy, że ludzie zmieniają się w towary sprzedawane na 
mocybezosobowych praw rynku. Alienacja rodzi wartość prywatną, która rodzi 
podział społeczeństwa na pracy, które prowadzi do pojawienia się klasy 
najbardziej uciśnionej, w której kumuluje się cała niesprawiedliwość tego 
systemu, której członkom odebrano w zasadzie wszystko oprócz czasu, który mogą 
sprzedawać. Klasa będąca esencją dehumanizacji.

Jednak wraz z proletariatem pojawia się ideał komunistyczny. Sam Marks ma 
skłonność interpretowania komunizmu jako realny ruch znoszący stan obecny, a nie 
utopię. Komunizm jest wizją dezalienacji, ponownego zapanowania człowieka nad 
światem, który tworzy. To jest też wizja społeczeństwa, z którego usunięto 
wszystkie główne źródła konfliktu społecznego, drastyczne nierówności -- 
czynniki alienujące. Najważniejsze jest to, że jest to społeczeństwo, w którym 
procesy społeczne poddane są ludzkiej kontroli. Zależą od woli zrzeszonych 
jednostek. Tu, być może, w tym przekonaniu Marksa, mamy zalążek, źródło 
późniejszego autorytaryzmu czy totalitaryzmu -- systemów jawiących się jako 
komunistyczne. 

Jeśliby dalej wytrwać w marksowskiej skłonności do poszukiwania konkretów poza 
sferą dobrze brzmiących słów, to musimy stwierdzić, że chodzi tu o jakichś ludzi 
-- o władzę publiczną, O tych, którzy w wyniku jakiejś decyzji zajmują się 
procedurami zarządczymi w gospodarce -- tak czy owak jest to jakaś forma władzy. 
Co więcej, Marks jest totalitarny w tym sensie, że ta władza powinna mieć 
nieograniczoną wolność ingerowania w życie społeczne. Marks twierdzi, że dla 
człowieka bardziej dojmujące, wyniszczające jest zależność, od pozornie 
obiektywnych, anonimowych sił, od zależności wprost. Prosta zależność od władzy 
feudalnej jest lepsza, niż zależność od anonimowych sił (na przykład popytu 
i podaży).

Ta rozbieżność ze zdrowym rozsądkiem może być traktowana jako źródło 
późniejszego despotyzmu. Komunizm miał być wizją doskonale zjednoczonej 
ludzkości, w której czas pracy będzie redukowany a czas wolny będzie się 
powiększał -- to jest najpóźniejsza wizja z końcówki III tomu *Kapitału*. Późny 
Marks (stary Marks) wraca do bardziej zdroworozsądkowego myślenia: sfera pracy 
zawsze będzie sferą zależności, natomiast kwestia autentycznej wolności leży 
poza pracą. Wolność zaczyna się tam, gdzie kończy się praca, która nie jest 
konieczna. 

Być może mamy do czynienia z dwiema koncepcjami wolności: wolnością *na 
człowieczą miarę*, która umożliwia nam ekspresję własnej osobowości, którą 
cieszymy się w czasie wolnym od pracy, kiedy mamy już w co się odziać, co do 
garnka włożyć, ponieważ w komunizmie mamy sprawiedliwą redystrybucję; z drugiej 
strony *wolność komunistyczna* będąca panowaniem nad przyrodą -- każdy ma tyle, 
ile chce. W socjalizmie człowiek dostaje tyle, na ile zapracował. W socjalizmie 
pracownik dostaje wszystko, co wypracował. W komunizmie robotnik dostaje tyle, 
ile chce, bez względu na pracę. Oznacza to przede wszystkim zaspokojenie 
podstawowych potrzeb konsumpcyjnych (jedzenie, ubiór, mieszkanie), opieki 
medycznej, edukacji. Niekoniecznie dotyczy to towarów luksusowych.

Ludzie pracujący krócej, zarabiający więcej, mogą wolny czas poświęcić na 
zdobywanie luksusu, zbytku, jeśli chcą. Jednocześnie mocne antropologiczne 
założenie, że jednostki rozwijają się po to, by wspólnotę wzbogacać. Marks 
zakłada nieobecność typów bezwzględnie aspołecznych (mogą pojawić się na 
przykład typy, które będą uważać negację porządku za swój rozwój). Komuniści 
uważali, że nieprawość, zbrodnie znikną, jeśli stworzymy optymalne warunki 
rozwoju. Jeśli chodzi o jednostki aspołeczne, to uważano, że ośrodki 
odosobnienia będą bardziej przypominały sanatoria. Zresztą uważano, że szkoła ma 
być miejscem wychowania nowego człowieka.

Mamy alienację i komunizm. Materializm historyczny jest jedynie *teoretyczną 
narracją* na temat społeczeństwa, w którym dominantą jest alienacja. 
W komunizmie materializm historyczny straci swoją funkcjonalną użyteczność. 
Stanie się opowieścią o tym, co było i co doprowadziło nas do tego miejsca. Tak, 
jak w czasie Marksa praca prekursorów etnologii. Komunizm wizją społeczeństwa 
bezklasowego, gdzie człowiek nie jest niewolnikiem wyobcowanych procesów 
gospodarczych -- ma władzę nad własnym losem. Materializm historyczny jest 
teorią antropologiczną mówiącą o człowieku w świecie, który wymyka mu się z rąk. 
Komunizm radykalnym przezwyciężeniem sytuacji opisywanej przez materializm 
historyczny. Dlatego Róża Luxemburg opisywała ograniczoność czasową materializmu 
historycznego. 

Komunizm to marzenie o tym, że ludzie będą panować nad siłami, które sami 
wytworzyli na swoje własne nieszczęście. On zakłada też panowanie nad przyrodą, 
ale to dokonuje się na poziomie poprzednim -- kapitalizm zapewnia podstawę, 
środki techniczne zapewniające produkcję na masową skalę. 

To nie jest obraz lenistwa, konsumpcji -- to jest przede wszystkim wizja 
człowieka (ludzkości) jako zbiorowej istoty prometejskiej, która uzyskuje swoją 
podmiotowość. Odcięcie od ograniczeń, które człowiek sam na siebie nakłada. 
Człowieczeństwo jako akt świadomej, zbiorowej autokreacji. Może urzeczywistnić 
się ludzka podmiotowość -- ludzka istota gatunkowa. Człowiek jest wolny, o ile 
panuje nad sobą, światem i przyrodą. W tym sensie Marks uważa, że cena, którą 
płaci proletariat i ludzkość, jest konieczna i trzeba ją zapłacić. Ofiary są 
konieczne, ale ma nadzieje, że nie są to ofiary próżne. Marks wie, że dojście na 
ten etap rozwoju wytwórstwa jest koniecznie związana z ofiarami. Tak, jak 
antagonizm jest konieczny, aby nastało społeczeństwo bez klas.

Marks jednak chce za wszelką cenę nadać komunizmowi status empiryczny -- stąd 
skłonność do ujmowania komunizmu jako już realnej siły. Komunizm różni się od 
dotychczasowych ruchów, że po raz pierwszy traktuje wszystkie żywiołowo powstałe 
przesłanki jako wytwory ludzkie. Komunizm podstawą wykluczającą wszystko, co 
istnieje niezależnie od jednostek. Wyzwolenia dokona klasa, w której skupiło się 
całe zniewolenie, odczłowieczenie -- proletariat. Wydaje się, że dwie cechy 
predestynują proletariat do takiej roli (niektórzy twierdzili, że Marks jawi się 
światu jako prorok, który obwieszcza nową apokalipsę, wskazując zbiorowego 
Mesjasza).

Jednak skoro ta klasa jest tak odczłowieczona, zdegenerowana, to jak może ona 
być siłą, która zaprowadzi ideał, dokona spełnienia dzieła. Marks powiada, że 
nie ma ona nic do stracenia, nie ma niczego, co musiałaby skrywać za zasłoną 
społecznej obłudy. Dodatkowo fakt, że jest to pierwsza klasa o charakterze 
uniwersalnym. Kapitalizm wytworzył globalnego adwersarza.

Jednak dlaczego proletariat, a nie burżuazja, będąca również wytworem 
kapitalizmu? Możę jednak burżuazja jest bardziej zintegrowana w wymiarze 
globalnym. To jest jedno z tych pytań, na które Marks nie chce odpowiedzieć. 
Klasa robotnicza ma urzeczywistnić nie jakieś ideały, lecz się rozwinąć. 
Proletariat zniesie na skalę światową gospodarkę rynkową. Zniszczy fetysze 
ukrywające się za PKB.

Czym jest komunizm zwłaszcza pojmowany jako zniesienie podziały pracy. Rzecz 
w tym, żę Bohun nie jest przekonany, czy Marks pisał to na poważnie -- czy ta 
jego wizja może mieć charakter ironiczny skierowany przeciwko naiwnym oponentom. 
Podział pracy bardzo istotny.

Społeczeństwo komunistyczne -- gdy praca zaczyna być podzielona, to każdy ma 
krąg działania, z którego nie może się wydostać, jeśli nie chce straciś środków 
do życia. W komunizmie człowiek może dziś robić to, a potem owo. Czynić to, na 
co akurat człowiek ma ochotę. Bohun uważa, że błędne jest literalne rozumienie 
tego fragmentu o społeczeństwo, w którym każdy możę robić co chce. Mimo 
zniesienia podziału pracy Marks zakłada organizację, sprawdzanie. Chodzi o to, 
że każdy może stać się tym, kim chciałby być. Nikt nie może być skazany na 
powtarzanie losu rodziców. Dziecko (dzięki edukacji) robotników może zostać 
lekarzem. Społeczeństwo każdej jednostce rozwój predyspozycji. (Co z ludźmi, 
którzy chcą władać, gromadzić własność? Mogą się wykształcać, wykonać pracę, 
w której będzie to spełniać. Wierzy w to, że człowiek naturalnie chce pracować, 
nie tylko dla siebie, ale także dla dobra ogółu. Praca dalej będzie w królestwie 
konieczności. Państwo naturalnie obumrze, poprzez sprawiedliwse organizowanie. 
Ludzie sami będą się organizować w ramach większych wspólnot. Kiedy przestępstwo 
przestanie być problemem, zniknie policja, prokutatora. To mają być procesy 
w skali globalnej -- obumrą społeczeństwoa najpotężniejsze, w końcu dokona się 
zjednoczenei glonalne.). Druga uwaga:  fakt, że Marks wymienił tylko takie 
funksje, które związkane są z rolnictwem (rybek, pasterz, myśliwy). Kiedy to 
przeniesiemy do współczesnej gospodarki, to trudno jest utrzymać się 
w klasycznej koncepcji podziału czasu pracy. Ze społecznego podziału pracy 
zostaje to przeniesione na poziom jednostki i przestaje być problemem. Bohun 
intepretowałby to w stronę banalną -- społeczeństwo równych klas, gdzie każdy 
może się wykształcić, gdzie nie ma zniewolenia. Czy to jest w ogóle możliwe? Sam 
Marks miałl wątpliwości. Być może wolność tylko wtefdy, gdy jesteśmy sami.

Kolejny wątek (rozszeżający) wprowazi Engels, który stworzy kolejne 
przeciwieństwo międyz komunizmem (interpretowany ako fabrykę) a kapitalismem 
(rynkiem). Za tym później pójdzie Lenin. O tym za 2 tygodnie.
 
## Wykład 8 -- 09.05.

### Engels

Engels po śmierci Marksa zajął jego miejsce jako największego autorytetu -- nie 
tylko teorii, ale i ruchu rewolucyjnego. 

Pytanie o oryginalność i znaczenie? Myśl Engelsa jest do pewnego stopnia 
samodzielna i oryginalna. Z jednej strony forma niezwykłej współpracy z Marksem 
-- wszechstronna współpraca i przyjaźń. Engels nie był całkowicie wtórny, choć 
mamy pewną współpracę, podział pracy badawczej. Próba eksplorowania różnych 
terenów. Dla Engelsa były to tereny, dla których Marks miał mniej cierpliwości, 
na przykład filozofia, nauki przyrodnicze, antropologia, Marks skupiał się na 
kwestiach ekonomicznych, socjologicznych, historycznych.

Kolejna rzecz -- fakt przejęcia roli przywódczej w marksizmie po śmierci Marksa 
-- to wiązało się ze znaczącym przekształceniem koncepcji. To Engels nadał 
marksizmowi sznyt pozytywistyczny, scjentystyczny, zorientowany na nauki 
przyrodnicze. Taki sposób uprawiania marksizmu istotny w czasach pierwszej 
międzynarodówki, potem w zwulgaryzowanej firmie kształtował losy 
marksizmu/leninizmu w ZSRR. Choćby z tego powodu Engels jest ważny, choć ważny 
jest sam w sobie. Choć niektórzy twierdzą, że Engels intelektualnie jest wtórny, 
że pozostawał w tyle za Marksem -- wydaje się, że nie mają racji. 

Engels nie interpretuje Marksa. On wypracowuje samodzielnie pewną wersję 
koncepcji. Ze względów politycznych Engelsowi łatwiej było skrywać się za 
postacią Marksa. Walicki twierdzi, że dzieła Engelsa powinny być studiowane 
osobno od dzieł Marksa; że mamy istotne różnice, których obaj nie byli do końca 
świadomi. 

Engels nawet, kiedy występował samodzielne, to Marksowi przypisywał autorstwo 
swoich koncepcji -- nie wiadomo, czy to skromność, czy nie. Marks nie do końca 
uświadamiał sobie te różnice. U Engelsa odnajdujemy kanoniczny podział teorii -- 
on wprowadził rozróżnienie, na:

- materializm historyczny (tłumaczący przeszłość i teraźniejszość, społeczeństwo 
klasowe produkujące stan alienacji)
- materializm dialektyczny -- jest to pewna ontologia; naturalistyczna 
interpretacja dialektyki Hegla. To, co Hegel myślał o procesach zachodzących 
między przedmiotem i podmiotem poznania, Engels umieszcza w materiale 
przyrodniczym. Lukasc będzie zarzucał, że Engels nie wie, co to dialektyka, że 
musi ona odnosić się do człowieka, musi w niej być podmiot i przedmiot
- socjalizm naukowy -- rozpoznanie przyszłości, teoria funkcjonowania 
społeczeństwa bezklasowego

Teorie, które mówią, że swoistość Engelsa polega na próbie dokonania syntezy 
Marksa i Darwina. Engels porównał Marksa do Darwina nad jego grobem.

Marks przeczytawszy Darwina w ogóle się nim nie przejął, nie dostrzegł analogii 
do swoich koncepcji. Dopiero Engels pokazał Marksowi podobieństwa. Marks po 
powtórnej lekturze dopiero te pokrewieństwo uznał. Darwin pomaga Engelsowi przy 
wprowadzaniu istotnych korekt do heglizmem podszytego wczesnego marksizmu lat 
40-stych. Dokonuje się przemiana w samym pojęciu dialektyki -- u Engelsa jest to 
bezpodmiotowy proces rozwoju całej przyrody, coś, co odpowiadałoby zbiorowi praw 
ewolucji u Darwina. Tymczasem u Hegla mamy podmiot -- rozum, który rozpoznaje 
się w swoich obiektywizacjach. U Marksa podmiotem cała ludzkość rozpoznająca się 
w swoich wytworach. U Engelsa nie ma podmiotu.

Darwinowska, scjentystyczna interpretacja marksizmu, do jakiej zmierza Engels, 
z jednej strony miała przesłonić antynomię między teorią i utopią, ale z drugiej 
strony, *ex post*, ją ujawnia. Próbując odpowiedzieć na pytanie czemu komunizm 
w wersji marksowskiej był tak bardzo pociągający dla milionów ludzi. Po pierwsze 
dlatego, że został wyrażony językiem tamtych czasów -- odpowiadał masowym 
skłonnościom pojawiającym się w kulturze Zachodu II poł. XIX w. To była 
obietnica pogodzenia wiedzy ze szczęściem, pokazania, że teoria dochodzi do 
wniosków, które mają moc przekształcania rzeczywistości tak, by była ona dla 
ludzi lepsza. Porządek teoretyczny i praktyczny miały harmonijnie się łączyć 
i znosić wszystkie antynomie ludzkiego życia. Uzasadniać ludzki trud 
przekształcania świata -- wzmacniać ludzi w walce z niesprawiedliwością. Być 
może najbardziej istotny wkład Engelsa do historii marksizmu polega na tym, że 
on swoją scjentystyczną interpretacją zaciemnia tę podstawową antynomię, że 
przekonał ludzi (na skalę masową), że socjalizm jest nauką. I to przekonał tak 
mocno, że takie rozumienie marksizmu stało się dominujące. Próbowano to 
rozumienie krytykować, zmiękczać, próbowali robić to marksistowscy rewizjoniści 
poszukujący fundamentu dla marksizmu u neokantystów, Nietzschego i Bergsona; 
próbowali wypracować nie-Engelsowską interpretację. Jednak nurt dominujący, 
który potem przekształcił się w nurt urzędowo-obowiązujący, odgórnie narzucany 
przez ZSRR: jego ideologię i funkcjonariuszy, to był marksizm z ducha 
engelsowski: scjentystyczny, pewny swoich poznawczych rezultatów, uważający, że 
znosi podstawowe antynomie ludzkiego życia. Materializm dialektyczny, który 
w praktyce badawczej w pewnym momencie uznany za bardziej filozoficznie istotny, 
niż materializm historyczny. 

U Engelsa wraca filozofia w postaci podstawowej: ontologii i epistemologii. To 
jest cofnięcie się do teorii przedmarksowskich. Brzozowski będzie twierdził, że 
Engels wraca nawet do przedkantowskiej metafizyki *ubranej* w naturalistyczny 
żargon. Engels też wieszczy kres filozofii, ale tak, jak wieszczą go radykalni 
pozytywiści -- filozofia pozostanie co najwyżej jako teoria nauki, języka 
naukowego. W engelsowskim przekonaniu, że filozofia będzie ewoluować w stronę 
metanauki nauk szczegółowych -- tu widać założenie materializmu dialektycznego 
-- o **jedności świata**. Istnieć powinna jedna metoda badania tego świata, 
powinna istnieć jedna ludzka, uniwersalna wiedza. 

Engels twierdzi, że to, co głosi, nie da się sprowadzić do materializmu 
*mechanistycznego*. Jednak to jest poziom pewnych deklaracji, ponieważ i tak 
całą historię ludzkiego myślenia Engels sprowadza do opozycji między idealizmem 
a materializmem. To nie jest tylko koło zamachowe w filozofii, ale to jest to, 
co napędza ludzką świadomość, który od starożytności napędza treść naszego 
myślenia. (idealizm -- przyroda wtórna względem ducha albo wytworem ducha, 
ludzkiej świadomości, Boga; materializm -- przyroda pierwotna, duch wtórny, 
jedyna forma ducha, o której możemy powiedzieć, że istnieje, to świadomość, 
która jest wysoce zorganizowaną materią, albo wydzieliną zorganizowanych 
organizmów).

Engels zatrzymuje się po to, by zachować pozytywistyczny fenomenalizm. Znamy 
zjawiska -- nie kuśmy się o istotowe definicje. Jeśli chcemy myśleć na poważnie, 
to tylko o tym, co jest -- a to są zjawiska badane przez nauki szczegółowe, 
które radzą sobie bez filozoficznych uogólnień. Nadchodzi więc zmierzch 
klasycznej filozofii.

Jeśli z filozofii coś da się uratować, to logikę, którą pojmuje jako psychologię 
poznania -- empiryczną naukę o poznaniu. Metodologia nauki również może być 
zajęciem dla filozofów. Gdyby na tym się zatrzymał, to byłby klasycznym 
pozytywistą. Ale dorzuca do tego jeszcze dialektykę, którą definiuje jako naukę 
o analogicznych prawach myślenia i przyrody (taka scholastyczna wizja, że prawa 
myślenia są takie same, jak prawa bytu). Różnica taka, że Engels twierdzi, że 
scholastyka odkrywa te prawa jako niezmienne, nie dostrzegając ciągłej zmiany 
i przez to fałszując. Dialektyka poheglowska odkrywa zmianę jako fundamentalny 
element bytu. Idea dialektyki kładzie nacisk na procesualny charakter rzeczy -- 
nie ma nic stałego.

Dialektyka jest świadomością zmienności rzeczywistości i próbą ustalania zasad 
tych przeobrażeń -- one nie są chaotyczne, mamy tu prawidłowości, które opisuje 
dialektyka. Próba racjonalnego ujęcia procesualności rzeczywistości. 

Engels dąży do zbudowania ogólnej teorii wszystkiego -- wnioski mają odnosić się 
zarówno do sfery przyrodniczej, jak i społecznej. Dialektyka jest z jednej 
strony teorią (analiza zmienności świata), z drugiej strony dialektyka jest 
wewnętrzną, podstawową cechą rzeczywistości, że to są same te procesy, sama ta 
zmienność -- Engels te dwa znaczenia miesza.

Trzy prawa dialektyki,  które miały stanowić kościec dialektycznego myślenia (to 
jest istotne o tyle, że później -- w marksizmie sowieckim, zwłaszcza 
stalinowskim -- do nich się odnoszono jako do niezmiennych):

- prawo przechodzenia ilości w jakość i jakości w ilość -- jest dość naiwne, 
oparte na obserwacji, że na przykład zmiana temperatury prowadzi do zmiany stanu 
skupienia, już wtedy fizycy zaczęli klarować, że w fizyce nie ma czegoś takiego, 
jak zmiany jakościowe -- uniwersalizowanie naszych obserwacji jest naiwne
- prawo przenikania się przeciwieństw (jedności i walki przeciwieństw) -- mniej 
banalne, co nie znaczy, że prawdziwe; to jest próba ujęcia, w formie 
przypominającej prawo myślenia/rzeczywistości, tego, że zmiana zachodzi poprzez 
sprzeczności, przenikania się sił, które dążą jednak do jakiejś jedności; Engels 
twierdził, że to prawo obala logikę klasyczną opartą na zasadzie 
niesprzeczności, co miało skutki w ZSRR, kiedy w latach 30-stych zabroniono 
badań filozoficznych, ale też zabroniono badań z zakresu logiki formalnej 
uznając, że aksjomat niesprzeczności ma charakter burżuazyjny
- prawo podwójnej negacji -- podwójna negacja prowadzi do afirmacji, rozwój 
poprzez sprzeczności, pewien element wyłania z siebie pewne zaprzeczenie, które 
wyłania z siebie swoje zaprzeczenie; teza-antyteza-synteza -- ten schemat miał 
być uzasadniany przez zasadę podwójnej negacji; to prawo napędzało metafizyczną 
wyobraźnię mówiącą o spiralnym schemacie samoznoszących się przeciwieństw; na 
przykład pierwotny komunizm -- jego negacją społeczeństwo klasowe -- jej negacją 
komunizm przyszłości; takie rozumowanie oparciem dla materializmu historycznego 
w duchu Engelsa, który jest ściśle spleciony z jego rozumieniem komunistycznego 
ideału

Obecna antynomia między teorią i utopią (komunizmem, którego materializm 
historyczny nie jest w stanie przewidzieć, bo jest opisem społeczeństwa 
klasowego). Konflikt, który być może jest podstawowy. 

Engels w swoim rozumieniu komunizmu staje się w pewnym sensie prekursorem 
leninowskiej praktyki urzeczywistniania komunistycznego ideału. U Engelsa obecne 
jest to w formie metafory przedstawiającej komunizm jako organizację zakładu 
pracy (nowoczesnej fabryki) rozszerzonej na całe społeczeństwo. Będzie 
planowanie, zarządzanie, administracja, kontrola -- to daje ludziom wolność, 
panowanie nad światem. Jednak tak naprawdę tu pojawia się przeciwstawienie 
komunizmu-fabryki i kapitalizmu, czyli rynku, który przypomina raczej rosyjski 
jarmark -- chaos, brak kontroli i administracyjnych uporządkowań, wymiana, ten 
chaos ludzi zniewala, panuje nad nimi.

Walicki stwierdza, że Leninowi podoba się kapitalistyczny sposób produkcji (to 
była gospodarka wojenna, gdzie wiele sfer podporządkowanych było państwu). 
W czasie wojny duże sfery gospodarki uległy upaństwowieniu. Złem nie jest 
kapitalistyczny sposób produkcji, nie podoba się rynek, czyli kapitalistyczny 
sposób dystrybucji. Sąd, że produkcję i dystrybucję da się rozdzielić.

Współczesny kapitalizm to kapitalizm zmonopolizowany, scentralizowany -- to jest 
racjonalnie kontrolowany kapitalizm państwowy. Engels o tym jeszcze nie wiedział 
-- dostrzegał monopolizację, ingerencję rządów w sferę gospodarczą. Engels 
patrzy na gospodarkę przez pryzmat jednej fabryki. (Engels był menedżerem -- 
zarządzał Manchesterskimi fabrykami swojej rodziny, widział racjonalną 
organizację procesów pracy, sądził, że można to przenieść na całe 
społeczeństwo). Dzieje się to, co stało się na samym początku przyjaźni Marksa 
i Engelsa. Na początku to Engels, jako lepiej zorganizowany w sprawach 
gospodarczych, był źródłem informacji, wskazówek dla Marksa. Później przemiana 
-- to Marks ekonomistą, Engels pisał dialektykę przyrody, dzieła filozoficzne, 
antropologiczne. Jednak przecież nadal Engels jest tym, który ma bezpośrednią 
znajomość gospodarki. Engels nadaje rozumowaniu element konkretu -- pokazuje na 
czym ma polegać urzeczywistnienie wolności. Handlu w klasycznym rozumieniu nie 
będzie, bo nie będzie pieniądza. Będą co najwyżej bony pracy, będące 
ekwiwalentem czasu pracy możliwe do zrealizowania w przyzakładowych kantynach. 
Wszystkie potrzeby materialne robotnik będzie zaspokajał w swoim własnym 
zakładzie pracy.

Engels przykładem fabrykanta, aczkolwiek sam nie uważał się za kapitalistę. Od 
lat 40-stych jest bardzo wyczulony na procesy, które zauważa. Engels opisywał 
piekło życia robotników w angielskich miastach przemysłowych, jednak jak Marks 
uważał, że to jest konieczna cena, którą trzeba zapłacić za rozwój. Kapitalizm 
piekłem, przez które trzeba przejść, jest ważnym etapem rozwoju, który umożliwia 
skok do królestwa wolności.

Innym elementem przekonanie Engelsa, że socjalizm jest koncepcją naukową, że to 
nie jest żaden ideał, a nauka. O jego naukowości ma świadczyć antywoluntaryzm -- 
uznanie, że szereg procesów przebiega niezależnie od ludzkiej woli -- to nie 
oznacza, że należy dążyć do rewolucji za wszelką cenę, tu i teraz. Społecznością 
rządzą prawa, których nie możemy zmienić. Musimy czekać aż wydarzą się konieczne 
procesy. Nie powinniśmy dążyć do jego przyspieszania.

Kolejna rzecz -- Engelsowska koncepcja wolności. Engels akceptując marksowską 
koncepcję wolności jako panowania i kontroli dodaje do niej to, że uznaje 
koncepcję wolności jako uświadomionej konieczności, którą za stoikami rozwijali 
Spinoza i Hegel. Uświadamiamy sobie konieczności świata przyrodniczego, aby nad 
nim panować, aby nie działać wbrew niej tracąc niepotrzebnie energię. Komunizm 
jest koniecznością historyczną, która nastanie. Po jego śmierci wybuchnie 
dyskusja dotycząca roli jednostki w historii -- czy komunizm nastanie sam 
z siebie? Jeśli tak, to po co ruch rewolucyjny?

Marks i Engels uważali, że społeczeństwo musi dojrzeć do rewolucji -- na tym 
polega zadanie partii rewolucyjnej na tym etapie historii. U Engelsa pojawia się 
możliwość zastąpienia pojęcia rewolucji pojęciem *ewolucji* -- można sobie 
wyobrazić, że te przemiany doprowadzą do formy gospodarki mieszanej obecnej 
w państwie opiekuńczym, że do czegoś takiego można dojść za pomocą pokojowych 
środków -- miało to być mało prawdopodobne, ale logicznie możliwe.

Druga międzynarodówka od Engelsa przejęła przekonanie, że o naukowości teorii 
świadczy determinizm. Determinizm umożliwia formułowanie prawidłowości -- jednak 
to jest wizja historii, która toczy się wbrew ludzkim pragnieniom. Taka 
możliwość interpretacji również istniała: ludzie (nie tylko jednostki, także 
grupy zorganizowane na przykład w formie partii) mogą być bezwiednymi formami 
postępu. Historia miałaby się rządzić prawami niezależnymi od naszych decyzji, 
pragnień, co do których możemy zgodzić się na ich obowiązywanie. To jest obszar 
uświadomionej konieczności. Engels zapowiadał spór, który będzie 
charakterystyczny dla marksizmu kolejnego stulecia. 

Druga międzynarodówka przez Kołakowskiego nazwana *złotą erą marksizmu* -- 
jeszcze bez ortodoksji, otwarta na dyskusje. Koncepcje Engelsa stanowiły oś, 
wokół której kształtowały się najważniejsze dyskusje -- powstała ona jeszcze za 
życia Engelsa. 

Kwestia polska w ramach drugiej międzynarodówki. Tutaj na przykład Róża 
Luksemburg ośmielała się prowadzić dyskusje. Ale o tym za tydzień

## Wykład 9 -- 16.05.

### II Międzynarodówka

Ta interpretacja marksizmu zaproponowana przez Engelsa stała się pod koniec 
życia dominująca dla zwolenników marksizmu i socjalizmu w ogóle. Dzisjaj o tej 
25 lat trwającej epoce II międzynarodówki.

II międzynarodówka -- 1889r. Funkcjonowała do roku 1914r. Wtedy rozpadła się 
a przedstawiciele partii głosowali w swoich krajach za wojną, a przynajmniej za 
przyznaniem funduszy wojennych. Wydaje się, że wtedy wpływy marksizmu były 
największe, to była teoria traktowana poważnie. Towarzyszył temu wzrost 
znaczenia partii robotniczych. Najbardziej modelowym przykładem wzrost znaczenia 
SPD, która urosła do roli jednej z najbardziej znaczących sił politycznych. 
Także francuscy socjaliści rośli w siłę. 

*Złoty* okres: dzięki Engelsowi marksizm uzyskuje spójny i systematyczny 
kształt. Engels umierając zostawia pewną sformułowaną teorię. Czy domkniętą czy 
otwartą? O tym toczą się dalej dyskusje. Sam marksizm różnorodny. To nie była 
dogmatyczna skostniałość. Określenie złoty odnosi się również do tego, że 
marksizm wciąż jest żywy, próbuje się uzupełnić go o nowe koncepcje. Marksizm 
reaguje na to, co dzieje się w naukach, w filozofii.

Obok nurtu ortodoksyjnego (o której dzisiaj, który też nie był monolitem) 
powstawały nurty rewizjonistyczne. Próba ekstrapolowania marksizmu na nowe 
tereny, na przykład estetyki, sztuki. Filozofów marksistowskich tej epoki można 
podzielić na dwie grupy.

Marksizm II Międzynarodówki:

1. Nurt "rewizjonistyczny"
- ortodoksja (tak samo jak prawda) miała być tylko jedna, natomiast mylić się 
można na różne sposoby, stąd wielość rewizjonizmów. Dwa najważniejsze typy dla 
przykładu:
- POLITYCZNO-ORGANIZACYJNY
- w wersji reformistycznej: Bernstein i SPD, "marksizm legalny" w Rosji
- w wersji rewolucyjno-jakobińskiej: Lenin i bolszewicy (w ramach SDPPR)
- FILOZOFICZNY: rewizje/uzupełnienia np. neokantyzm (austromarkizm, marksizm 
legalny w Rosji); empiriokrytycyzm (bogostroitiel'stwo we frakcji bolszewików); 
bergsonizm i filozofia życia (Georges Sorel, St. Brzozowski)
2. Nurt "ortodoksyjny"
- Wbrew pozorom "ortodoksja" nie była jednolita. Raczej mówić należy o głównym 
(dominującym) nurcie w organizacji w warunkach pewnego pokrewieństwa 
światopoglądowych fundamentów.
- Karol Kautsky (SPD): od marksizmu ortodoksyjnego do zachodnich 
(nierewolucyjnych) socjaldemokracji
- Różą Luksemburg (SDKPiL, SDPRR, SPD; po rozpadzie II Międzynarodówki: Związek 
Spartakusa, Komunistyczna Partia Niemiec)
- Gieorgij (Jurij) Plechanow (Socjaldemokratyczna Partia Robotnicza Rosji; próba 
mediacji między bolszewikami mieńszewikami)
- Łączy ich przekonanie, że marksizm jest filozofią pełną, zawiera odpowiedzi na 
wszystkie istotne pytania. Nie trzeba szukać poza murami doktryny, marksizm nie 
potrzebuje wsparcia ze strony nowszych kierunków filozoficznych
- Spór z anarchistami, z Bernsteinem (z rewizjonizmem marksistowskim, który 
marksizm przekształcał w koncepcję reformistyczną), z ultralewicą, 
z rewolucyjnymi jakobinami, przede wszystkim z grupą Lenina -- z bolszewikami

Dla potrzeb dzisiejszego wykładu połączymy poglądy marksistów ortodoksyjnych nie 
skupiając się na różnicach. Skupienie się na fakcie, że rewolucja jest faktem, 
wynikiem naturalnego rozwoju. Z rewolucją będzie miał problem Kautsky, który 
stwierdzi, że SPD jest partią rewolucyjną, która  nie dąży do rewolucji. 
Socjalizm jako wynik konieczności historycznej, niezależny od woli jednostek 
i partii. Luksemburg próbuje pogodzić rewolucyjny marksizm z prometeizmem 
polskich romantyków. 

Socjalizm to nie jest tylko przyszłość, to jest całościowy światopogląd 
o charakterze naukowym. 100% pewność, że marksizm jest nauką, nauką nowoczesną, 
nauką przyszłości, która o kilka kroków wyprzedza inne nauki społeczne.

W odróżnieniu od Marksa i Engelsa teoretycy II Międzynarodówki już mniej-więcej 
wiedzieli, czym będzie socjalizm. Będzie  to zniesienie własności środków 
produkcji. Zniesienie tego, że ktoś jest lepszy, ktoś gorszy. Równe prawo do 
edukacji, obieki zdrowotnej. Społeczeństwo będzie dążyć do bezklasowości. 
Zmiejszać się będzie natężenie konfliktów społecznych, będą też zanikać problemy 
kryminalne. Socjalizm to pokój wewnątrz społeczeństwa i pomiędzy państwami. 
Zniknie nierówność na tle płci, rasy, ... .

Mocne przekonanie, że o szczęście społeczne walczy obecnie tylko jedna klasa -- 
proletariat. Chodzi o to, żeby tę walkę uczynić skuteczną. Zdecydowano się na 
drogę polityczną, próby organizowania partii proletariackich. Jednocześnie 
partie robotnicze nie są partiami, które akceptują burżuazyjny porządek 
demokratyczny. Dla partii socjaldemokratycznych rewolucji uniknąć się nie da, 
kapitalizmu nie zniesie się reformami, choć one są ważne. Kapitalizm upadnie, bo 
będzie nie do zniesienia dla ludzi. Nierówności na skalę globalną doprowadzą 
świat do rewolucji.

Rewolucja, o której mówi Luksemburg i Plechanow (ale nie Kautsky), to nie jest 
przewrót polityczny, zbrojne przejęcie władzy przez spiskowców. Rewolucja ma być 
dziełem masowym. Większość społeczeństwa będzie zmuszona wystąpić przeciw. 
Natomiast rewolucja leninowska przejuje władzę w formie zamachu stanu, to będzie 
tylko zmiana reżimu, rozumowanie leninowskie musi prowadzić do terroru. 

#### Karol Kautsky

Bardzo krytycznie odpowiedział na to, co się stało w Rosji. Skrytykował leninizm 
jako ideologię. Twierdził, że rewolucja w Rosji jest przedwczesna, Marks pisze 
wyraźnie, że najpierw muszą być odpowiednie warunki. Kapitalizm musi się 
*wyczerpać*, musi przestać się rozwijać. Rosja krajem chłopów, na wpół 
feudalnym. Nie było wielu robotników, większość kapitału zagraniczna.

Po drugie rewolucja miała być globalna.

Najważniejsze, że prawdziwa rewolucja będzie miała charakter demokratyczny. Musi 
dopuszczać do głosu opozycję. 

Lenin *dyktaturę proletariatu* rozumie dosłownie. Kautsky kładzie przy 
interpretacji kładzie nacisk nie na formę sprawowania władzy, ale na 
demokratyczną treść. Wybieranie deputowanych, legitymizacja w społecznej 
większości. Marks użył tego słowa tylko po to, by zaakcentować taką przewagę 
w społeczeństwie, że kiedy nastąpi prawdziwa demokracja, to natychmiast przejmie 
władzę.

Zarzut w stosunku do Lenina, że jego terror jest ponad prawem. Bolszewicy są 
terrorystami. Przeprowadzając zamach obalili rząd tymczasowy wybrany przez 
demokratycznie wybraną Dumę. Na czele tego rządu stali socjaliści. Terroryści 
obalili rząd a potem stali się terrorystami na masową skalę terror kierując na 
cały kraj.

Kautsky, jak Trocki, przewidywał, że to będzie przejęcie władzy przez jedną 
osobę. 

Być naukowym oznacza dla Kautskyego to, że rządzi tym konieczność. Marksizm 
traktowany jako konieczność -- interpretacja naturalistyczna. Świadomość 
kolejnym ogniwem ewolucji świata. Nie ma innego wyjścia, niż socjalzm. To jest 
ten sam mechaznizmzzm, który sprawił, że na ziemi pojawia się corazwięcej osób. 
Kapitalizm załamie się, bo jego formy społeczne nie nadążą za rozwojem 
społecznym.

Dla Kautskyego wybór jest pomiędzy socjalizmem albo barbarzyństwem. Jest to 
wybór moralny. Ludziemają prawo a nawet obowiązek podejmować działania w celu 
uniknięcia barbarzyństwa. Te działania oznaczają rewolucję -- przejąć władzę ma 
proletariat, a nie partia.

Problem polega na tym, że na razie demokracje burżuazyjne nie pozwala na 
prawdziwie wolne wybory. Jeśli robotnicy uświadomiliby sobie swoje interesy, to 
uczciwie przeliczone głosy w urnach powiedzią, kto wygrał.

Ważne organizowanie robotników, edukacja, wyrabianie robotniczej świadomości.

#### Róża Luksemburg

W wielu punktach poglądy spójne z Kautskym, jednak zafascynowana zrywem klas. 
Również podejście reformistyczne.

Przeciwko niepodległościowym tendencjom PPS. Potem, kiedy Lenin rzucił hasło 
samostanowienia narodów, była też przeciwko niemu. Nie była narodową nihilistką. 
Raczej za odnalezieniem wspólnego ducha wspólnoty.

To stanowisko opierało się również o jej bataliach. W ramach uprzemysłowienia 
Polski wszystko jest wchłaniane przez Rosję. Gdyby Polska odzyskała 
niepodległość, upadłaby gospodarka polska przez stratę wschodnich rynku zbytu. 
Emancypacja narodowa ma następić **po** emancpacji społecznej. Nie można 
podjudzać nastrojów separatystycznych.

Pewnie gdyby nie fakt, że została zamordowana, to zapewnie albo zostałaby 
potępiona przez Lenina.

Krytyka Luksemburg przeprowadzone ze strony rewolucyjnej. Lenin 
ultrarewolucjonistą, Luksemburg rewolucjonistką, nie zgadzała się na zniesienie 
swobód demokratyczncyh.  

Luksemburg przy całej krytyce mimo wszystko nie potępiła rewolucji bolszewickiej 
jako takiej, że jest droga do przekształcenia jej w rewolucję proletariacką, 
jeśli tylko Lenin się opamięta.

Jej też zarzucano podejście ewolucjonistyczne, wiarę, że przemiany dokonają się 
samoistnie.

Kapitalizm, nawet gdyby nie sprzeciwiał się mu opór mas ludzkich, sam się 
wyniszczy. Kapitalizm rozwija się, dopóki jest coś, na czym może żerować. Dopóki 
istnieją rynki zbytu o niekapitalistycznym charakterze. W przypadku potęg są to 
kolonie. To pasożytowanie niszy organizm, na którym żeruje. W końcu będzie 
musiał zacząć zjadać sam siebie. To wnioski z pracy doktorskiej Luksemburg (na 
ekonomii).

Każda klęska, bunt Róży Luksemburg i tak wiedzie do zwycięstwa -- prometejskie 
nastawienie. Cel, do którego dążymy, wart jest klęsk, porażek. To nie był 
automatyzm, to nie była logika *opętanych zegarów*.

Działaczka narodów polskiego, niemieckiego, rosyjskiego.

## Wykład 10 -- 23.05.

### Rewizjonizm

Ostatnio dwie postaci związane z głównym nurtem II Międzynarodówki, dzisiaj 
chyba najważniejsza dyskusja, która toczyła się w 25 historii II 
Międzynarodówki. Pomiędzy nurtem ortodoksyjnym a rewizjonistami.

Ostatnio rewizjonizm przedstawiony był przede wszystkim z perspektywy ruchu 
bolszewickiego. Jednak najważniejszymi przeciwnikami rewizjoniści sensu stricto. 
Bo oczywiście sam rewizjonizm pojęciem szerokim -- chodzi o kontestację nurtu 
głównego.

To w polemikach z rewizjonizmem kształtowały się i dojrzewały poglądy 
przedstawicieli nurtu głównego. Bez rewizjonizmu obraz zachodniego marksizmu 
przed I wojną światową byłby niepełny. Co więcej, wydaje się, że bez niego nie 
da się zrozumieć historii zachodnich socjaldemokracji po wojnie, ani 
współczesnych losów idei socjaldemokratycznych. Ten spór określa status 
intelektualny II Międzynarodówki.

Pierwsza faza sporu -- na plan pierwszy wysuwa się anarchizm 
i anarchosyndykalizm. W drugiej fazie -- rewizjonizm i spór z rewizjonizmem 
politycznym; sensu stricto. W trzeciej, przedwojennej -- spór z radykałami, 
z ultrarewolucjonizmem.

Pierwsza fala -- wrogami są woluntaryści, anarchiści, którzy są przeciwnikami 
państwa jako takiego

Druga fala -- nie należy myśleć o rewolucji, która przyjdzie kierowana 
ponadludzkimi prawami rozwoju dziejów. Trzeba reformować i zmieniać stosunki 
społeczno-gospodarcze na ile się da tu i teraz. Współpracować, negocjować, iść 
na kompromisy, bo inaczej się nie da. Współpraca partii socjalistycznej z innymi 
partiami -- w tym z partiami burżuazyjnymi i burżuazyjnym rządem. Należy ulżyć 
ludziom tu i teraz. Walka jako strajki, walka polityczna, nie walka radykalna.

Trzecia faza -- rewolucja po to, żeby państwo przejąć; należy je zachować 
i wykorzystać jako aparat ucisku, bo państwo nie może być niczym innym.

Rewizjonizm miał wiele twarzy. Rewizjonizm filozoficzny postulował uzupełnianie 
doktryny Marksa o solidny fundament filozofii, najlepiej naukowej (pozytywizm, 
krytyczna), ale także o idee Nietzschego, Bergsona. To nie był jedyny rodzaj 
rewizjonizmu, ani nawet najważniejszy.

Rewizjonizm to taki zestaw postaw i przekonań, który twierdzi, że różne elementy 
doktryny Marksa trzeba zmieniać, bo świat się zmienia. Pewne twierdzenia 
i hipotezy niekoniecznie muszą być prawdziwe po 50 latach. 

Rewizjoniści twierdzą, że Marksizm nie jest zamkniętą skarbnicą mądrości, którą 
trzeba strzec przed zmianami. Przeciwnie -- jest to doktryna naukowa, a więc 
pewne jej elementy są falsyfikowalne. Niektóre elementy trzeba zmieniać reagując 
na zjawiska społeczne i kulturalne. Trzeba brać pod uwagę różne okoliczności 
polityczne jak na przykład legalna działalność parlamentarna partii 
socjalistycznych -- najbardziej wyrazistym przykładem SPD.

Spór między ortodoksją i rewizjonizmem można określić jako wewnątrzpartyjny. 
Z jednej strony reprezentujący ortodoksję Kautsky i Luksemburg, z drugiej strony 
przywódca skrzydła rewizjonistycznego -- Bernstein.

#### Eduard Bernstein

Polityczna strona rewizjonizmu, choć u Bernsteina widać pewien element rewizji 
filozoficznej. Bernstein większy nacisk kładzie na zdroworozsądkowy empiryzm, 
z drugiej strony na pewne uzupełnienia wywodzące się z myśli Kanta.

Bernstein świadomie i programowo umniejsza wagę Heglowskiego dziedzictwa 
uznając, że to Hegel otworzył w marksizmie furtkę, przez którą przeniknął 
niebezpieczny żywioł ultrarewolucyjny. To jest spore uproszczenie, ale chcemy tu 
zasygnalizować pewne problemy.

Znajdziemy u Bernsteina elementy rewizji filozoficznej, jednak ciężar sporu 
dotyczył kwestii społeczno-politycznej i ekonomicznych, przede wszystkim 
zasadności marksowskich prognoz rozwoju kapitalizmu, który miałby prowadzić do 
wybuchu rewolucji socjalistycznej w skali światowej.

Jednym z zasadniczych błędów Marksa (co do którego był on świadomy, ale nie 
chciał się do niego przyznać, niektórzy oskarżają go o fałszowanie danych 
statystycznych, czy pomijanie niewygodnych dla jego teorii) dotyczył zasadności 
proroctwa dotyczącego nieuchronnej degrengolady kapitalizmu wynikającej 
z polaryzacji klasowej. Z jednej strony miało się dokonywać wywłaszczenie, 
z drugiej koncentracja kapitału. Będzie coraz większa masa wywłaszczonych 
proletariuszy i coraz mniejsza, za to dysponująca coraz większymi zasobami 
w skali światowej, warstwa globalnych posiadaczy -- światowej oligarchii. Klasa 
średnia zaniknie. Polaryzacja.

Jedną z podstawowych pomyłek Marksa, na której oparł swoją koncepcję Bernstein, 
jest zanik klas pośrednich. Wg. Marksa kapitał miał się koncentrować -- coraz 
więcej zasobów w rękach elity, wzrost rzesz proletariuszy.

Tymczasem rozwój kapitalizmu w czasie Bernsteina (nie bez wpływu samych partii 
robotniczych) pokazuje coś innego. Robotnicy zaczynali coraz lepiej zarabiać. 
Między innymi dlatego, że byli w stanie się zjednoczyć i wywalczyć pewne prawa.

Globalnie struktura społeczna zamiast upraszczać, zaczynała się komplikować. 
Okazało się, że dobrze wykwalifikowani robotnicy zarabiają więcej niż 
właściciele małych zakładów -- przedstawiciele niższej burżuazji. Pojawiła się 
klasa średnia, ale nie drobnych posiadaczy.

Co więcej, dzięki wprowadzeniu funduszy emerytalnych, gry na giełdzie, rynki 
finansowe (pieniądze z funduszy emerytalnych częściowo inwestowane na rynku 
akcji, więc robotnicy stają się pośrednio właścicielami akcji zakładu pracy).

Marks uważał to za pewne załamanie, jednak nieuniknione procesy nastąpią. Że nie 
da się zreformować kapitalizmu. Prawdziwa zmiana społeczna ma nastąpić na drodze 
rewolucji, a nie na drodze stopniowych reform.

Tymczasem coraz lepiej zorganizowany (paradoks polega na tym, że to sami 
marksiści spowodowali ustępstwa ze strony kapitalistów) ruch robotniczy, 
skupiony w związkach zawodowych, partie socjalne nie tylko odnosiły sukcesy, ale 
i włączyły się do polityki. Te cząstkowe sukcesy realnie wpływały na zmianę 
oblicza kapitalizmu, były odrzucane przez Marksa a później ortodoksyjnych 
marksistów, jako niezgodne z prognozami. Jednak to jest sukces marksizmu. 
Zainspirowani Marksem działacze wywalczyli realne zmiany. Szczególnie w takich 
krajach jak Francja, Belgia, Niemcy, Anglia, choć tu wpływy Marksa były nikłe.

Bernstein do pewnego stopnia swoją wizję rewizji marksizmy oparł na 
doświadczeniu angielskiego socjalizmu -- nierewolucyjnego, niemarksistowskiego. 
Dzięki zmianom rzeczywistość zachodniej Europy zmienia się.

Bernstein jako pierwszy powiedział, że rzeczywistość rozwija się inaczej, niż 
przewidział Marks. Teoria musi dogonić zmieniającą się rzeczywistość. Nie był on 
buntownikiem względem Marksa. Był najbliższym przyjacielem Engelsa.  

Z jednej strony Bernstein obserwuje zmiany na Wyspach brytyjskich, kontakty 
z reformistami angielskimi, którzy głosili koncepcje antyrewolucyjne. Bernstein 
dochodzi do wniosku, że proroctwo mówiące o globalnym krachu i polaryzacji 
społeczeństwa, jest fałszywe. Socjaliści powinni więc odrzucić wizję rewolucji 
i wstąpić na drodze cząstkowych reform i podjąć walkę polityczną na gruncie 
rzeczywistości burżuazyjnej.

Taka wizja nie mogła działać w miejscach, gdzie nie było organizacji 
demokratycznej i kapitalizm nie był rozwinięty. Dlatego rosyjscy marksiści szli 
inną drogą.

Bernstein musiał szukać pogłębionych argumentów na rzecz rewizji. Bernstein 
nominalnie odżegnywał się od marksizmu jako filozofii, jednak musiał sięgnąć do 
jakichś filozoficznych źródeł. Uznał, że koncepcja teoretyczna Marksa została 
zniekształcona przez system Hegla. Zamiast systematycznie analizować fakty, 
skupić się na świecie empirycznym, Marks i Engels trwali w Heglowskim systemie.

Bernstein chce być empirystą. Odrzuca też interpretację Engelsa, w której 
jednostki są traktowane jako przejawy ponadludzkich, obiektywnych procesów -- tu 
też wpływ Hegla. Bernstein w systemie Heglowskim dostrzegł wiarę w przemoc 
i terror, jako sposób zmiany rzeczywistości i sprawowania rządów (przynajmniej 
na pierwszym etapie rewolucji). Pod tym względem de facto zgadza się z Kautskym. 
Obrona marksizmu przez fascynatami powstania ludowego.

Kautsky był pewnego rodzaju krypto-rewizjonistą. Bardzo ostro polemizując 
z Bernsteinem, jako przywódca SPD działał tak, jak Bernstein by sobie życzył, 
ubierając swoje działania w rewolucyjną, ortodoksyjno-marksistowską narrację.

Bernstein był pozytywistą w jeszcze większym stopniu niż Engels. Był 
zdystansowany, krytyczny wobec spekulatywnych aspektów doktryny. Bernstein 
sceptycznie podchodził do wszystkich teorii, które twierdziły, że są w stanie 
wyjaśnić wszystko w oparciu o prostą zasadę.

Bernstein zaczyna od odrzucenia marksowskiej prognozy zaniku klas społecznych, 
rewolucji jako jednorazowego, gwałtownego aktu znoszącego porządek 
kapitalistyczny. Reformista, który uważa, że socjalizm da się osiągnąć na drodze 
reform. Stopniowa zmiana form własnościowych -- sukcesów odnoszonych przez 
gospodarstwa państwowe, spółdzielcze, zwłaszcza w przemyśle ciężkim 
i infrastruktury. Tutaj własność państwowa opiera się bardziej sprawna, na 
drodze konkurencji rynkowej wypiera prywatne przedsiębiorstwa. Pokazanie, że 
uspołecznienie gospodarki opłaca się wszystkim. 

Marks się pomylił twierdząc, że kapitalizm jest niereformowalny, więc nieodzowna 
jest rewolucja. Kapitalizm wykazuje się niezwykłymi zdolnościami adaptacyjnymi. 
De facto w gospodarce zachodzą procesy odwrotne do tych, które przewidział 
Marks. Trzeba przeformułować sens idei socjalistycznej pozbawiając jej 
heglowsko-rewolucyjnych elementów. Sensem socjalizmu jest socjalizm, czyli 
uspołecznienie procesów gospodarczych, uspołecznienie zasobów finansowych dla 
dobra obywateli, ale też uspołecznienie polityczne w sensie takiego ustroju, 
które nikogo nie wyklucza. Demokracja, system wyborczy o charakterze 
równościowym.

Demokracja to nie jest tylko środek w walce o władzę, który zostanie zniesiony. 
Demokracja jest celem samym w sobie. Walczyć trzeba o demokratyzację państwa 
takim jakim jest, a nie jego zanik. Socjalizmu nie da się osiągnąć na drodze 
walki robotników przeciwko reszcie społeczeństwa. Stopniowe przemiany 
polityczne, społeczne, gospodarcze. Socjaldemokracja walczy o dobro całego 
społeczeństwa. Socjalizm wspólnotą, która nie wyklucza nikogo.

Bernstein swoje stanowisko zawarł w aforyzmie: "to, co zwykło nazywać się celem 
ostatecznym socjalizmu jest niczym, ruch jest wszystkim". Jednak Bernstein 
wierzył, że działanie reformistyczne doprowadzi w końcu do socjalizmu. Trzeba tu 
i teraz podejmować wysiłki.

Luksemburg mówiąca, że: "ruch jest niczym, cel jest wszystkim".

Kiedy marksiści rosyjscy zaproponowali podobny projekt, to ze względu na swój 
prowincjonalny charakter nie doprowadziło to do wielkiego sporu.

Wystąpienie Bernsteina -- przyjaciela Engelsa, współpracownika Kautskyego, 
doprowadziło dyskusji. Jednak po rozwiązaniu II Międzynarodówki poglądy 
Bernsteina zostały przyjęte przez SPD na miejsce rewolucyjnego marksizmu.

Spór pomiędzy Bernsteinem a Kautskym próbował ktoś przedstawić za pomocą 
metafory rzeki. Socjalizm na drugim brzegu. Kautsky zatrzymał się na brzegu, na 
którym jesteśmy, pewny, że kiedyś znajdziemy się na drugim brzegu, na razie 
trzeba ułożyć sobie życie tutaj, gdzie jesteśmy. Bernstein w wodzie widzi 
kamień, skacze na niego, widzi kolejny i tak dalej. Dokądś zmierza, jednak 
kierunek, w którym idzie, nie jest zależny od niego. Jest zależny od tego, jak 
ułożone są kamienie.

Kelles-Krautz uważa, że z obu tych podejść trzeba zrezygnować. Jednak niezwykle 
trudne było wypracowanie trzeciej drogi.

Podsumowując ten wątek sporu ortodoksji z rewizjonizmem. Wymiar, który umyka 
bezpośrednio zaangażowanym uczestnikom sporu. Gdyby przebić się przez wierzchnią 
warstwę dyskusji, przez kwestie organizacyjne, polityczne, to widać, że jest to 
spór, który dotyczy tego, co najbardziej fundamentalne -- pojmowania historii 
przez Marksa. Nie wiadomo, czy jesteśmy twórcami historii, czy tylko jej 
narzędziami. Marks, a za nim Kautsky, twierdzili, że to pytanie nie ma sensu -- 
jest pytaniem ze zbioru pytań filozoficznych, na które odpowiedzieć nie można, 
bo jest źle postawione. Tyle, że oni to pytanie znosili na podstawie teorii tak 
samo bez oparcia w faktach.

Kautsky twierdzi, że odróżnienie między wolnością a koniecznością zanika 
w świadomości proletariatu, ponieważ on działając subiektywnie działając zgodnie 
z porządkiem historycznym. Z tego wynika, że rewolucja jest jednocześnie 
nieuchronna, ale też jest inicjowana przez ludzi. Neseserkom i aktywizm mają się 
pogodzić.

Rzecz w tym, że taka neutralizacja, unieważnienie sporu przez odwołanie się do 
nieuchwytnej instancji, że to nawet wbrew intencjom Marksa i Kautskiego mogło 
prowadzić do działań, wartościowań totalitarnych. Są w marksizmie elementy, 
które powodują, że może się on przekształcić w ideologię państwa totalitarnego.

Marks twierdził, że nieistotne jest to, w jaki sposób dojdziemy do społeczeństwa 
wolnego od niedostatku -- musimy wyróżnić i znaleźć teoretyczny wyraz dla sił 
społecznych, które już istnieją, a które do tego społeczeństwa prowadzą. Albo 
utopia, albo mit.

Marksizm II Międzynarodówki rozpięty między antynomiami powinności-wolności, to 
w tym samym czasie pewien myśliciel rozróżniając utopię i mit uznał, że jako 
jedyny przeniknął w głąb marksowskiej koncepcji i jako jedyny jest jego wiernym 
uczniem. Tym myślicielem był Georges Sorel.

#### Georges Sorel

Przykład rewizjonizmu. Wpływy Bergsona i Nietzschego.

Nie był związany z żadnym ruchem, partią. W pewnym momencie ogłosił się 
marksistą -- jedynym prawowiernym. Inni marksiści, szczególnie ci ze szkoły 
Engelsa, w ogóle nie zwrócili na niego uwagi.

Trzymał się z daleka od partii socjalistycznych, na które patrzył podejrzliwie, 
jako na partie, w których nie ma robotników. Sorel podejrzewał, że inteligencja 
chce zastąpić burżuazję w roli uciskających robotników, więc trzymał się od II 
Międzynarodówki z daleka.

Pokazuje marksizm jako mit, który intelektualizowanie znosi w rewolucyjnym 
czynie.

Sednem marksizmu jest walka klas. Stroną czynną jest proletariat. Skoro walka, 
to trzeba atakować. Jak ktoś jest wrogi względem burżuja i inteligenta, który 
jest wyzyskiwaczem robotnika przez to, że uważa, że partia wie lepiej, czego 
chce robotnik, niż robotnik.

U Sorela nacisk na działanie, praktykę. To jest również paradoks -- ci, którzy 
najmocniej wystąpili przeciw racjonalizmowi, uczynili to za pomocą znakomicie 
ułożonych traktatów. Częsty paradoks myśli tego typu -- na przykład Brzozowski.

Dla Sorela marksizm ma sens, o ile jest ruchem społecznym, który ma na celu 
uzdrowienie ludzkości przez walkę. To jest ruch, który nie potrzebuje doktryny, 
utopii -- potrzebuje mitu, który da sens.

Impulsem I wojna światowa i to, co po niej. Nazizm, bolszewizm.

Wątek bergsonowski charakterystyczny. Walka permanentna, ciągły bój do którego 
pobudza nas mit -- coś, co nas mobilizuje, zbroi, a nie utopia, która daje 
nadzieję co do przyszłości. Walka jedynym sposobem zerwania ze stanem, w którym 
jesteśmy, a który jest nie do zniesienia. Marksizm mitem dla kipiących energią 
proletariuszy. Myśl Sorela jest w tej fazie bojowa. Wartości, które Sorel głosi, 
to: siła, autentyzm, duma, wielkość -- bardzo Nietzscheańskie. Sorel nie myśli 
jeszcze wtedy o wojnie takiej, jak w 1914 r. Myśli o wojnie, jaką proletariat 
wytacza reszcie świata -- jest to strajk powszechny. Jeśli strajk generalny się 
powiedzie, to może nawet rewolucja jako wojna domowa nie będzie konieczna.

Jednak praktyka pokazuje, że strajki opierają się często o przemoc -- nie da się 
jej zawsze uniknąć.

Rewolucję październikową interpretował jako rewolucję przeciwko Zachodowi. 
Podobały mu się techniki walki politycznej zastosowane przez Lenina. W pewnym 
momencie Sorel twierdzi, że to bolszewicy urzeczywistniają mit socjalizmu. 
Socjalizm strategią ciągłej walki i zmagania się z przeciwnościami. 
W socjalizmie człowiek potwierdza swoją wielkość.

Bolszewicy w tym wierni Marksowi, że nie dążą do państwa idealnego -- chcą 
urzeczywistnić mit, który jest świadomością walczącej grupy.

U Sorela świadomość walki i sama walka ulegają zatarciu. Mit strajku generalnego 
zaciera wszystko. Sorel mówi, że robotnicy tylko strajkując stają się klasą -- 
tam rodzi się solidarność, odwaga, pomoc towarzyszom broni. Sorel wierzył, że 
właściwie poprowadzony strajk generalny doprowadzi do upadku państwa 
kapitalistycznego.

Proletariat w walce jest sam, nie ma sojuszników. Nie potrzebuje współpracy 
z innymi klasami ani inteligenckiego przewodnictwa. Robotnicy powinni 
organizować się dla strajku i to jest najważniejsza forma organizacji.

Tak też ma funkcjonować społeczeństwo przyszłości -- władza ma się realizować 
jako robotnicza (poprzez dobrowolne stowarzyszenia robotników). Sorel nie chce 
budować utopii. Jednak wydaje się, że mit bez jakiegoś elementu utopii obyć się 
nie może. Perspektywa celu nadal jest istotna i to ona skłania ludzi do 
działania.

## Wykład 11 -- 30.05.

### Egzamin

- egzamin ustny stacjonarnie lub zdalnie, jeśli ktoś musi mieć
- egzamin rozmową o wybranej książce
- skany książek będą dostępne na teamsach
- co do terminu, to ustalimy za tydzień, ale raczej w czasie wykładu, czyli 
jakieś poniedziałki w sesji

### Dzieje marksizmu polskiego

Temat ten nie jest marginalny. Pokazuje charakterystyczną dla recepcji marksizmu 
kwestie. Teoria narodziła się w wyniku analiz społeczno-gospodarczych 
w najbardziej rozwiniętych krajach świata. Natomiast myśl Marksa trafiła, 
ugruntowała się i rozwinęła w krajach, których nie dotyczyła.

Brytyjski ruch socjalistyczny, tak samo amerykański, nie był ruchem wpływowym. 
Natomiast zainteresowani przedstawiciele narodów peryferyjnych, zacofanych, 
kolonialnych. Tutaj marksizm trafił na podatny grunt. To oddziaływało też na 
polityczne wpływy i praktykę. Dlatego warto powiedzieć kilka słów o marksiźmie 
polskim.

Kolejny powód to zainteresowanie Marksa i Engelsa kwestią polską. Zwłaszcza 
u Marksa sprzyjanie kwestii niepodległościowej w Polsce, ponieważ Polska miała 
być wentylem bezpieczeństwa odgradzającym rewolucyjny zachód od reakcyjnej 
monarchii rosyjskiej.

W latach 80-tych pierwsza polska partia odwołująca się do marksizmu. Wtedy 
ukazują się wypowiedzi przedstawiciela pierwszego pokolenia polskich marksistów. 
Jest to pokolenie urodzone w okolicach powstania styczniowego.

Najbardziej wpływowi, najbardziej oryginalny:

#### Kazimierz Kelles-Krauz

Wpływał na partię socjalistyczną. Wywierał też wpływ na światową socjologię.

Jeden z pierwszych nowoczesnych socjologów

Pojęcie retrospekcji dekonstruktywnej

Żył 33 lata, zmarł na gruźlicę.

Kołakowski odnosi go do nurtu ortodoksyjnego, ale nie w sensie Kautskyego, czy 
Luksemburg. Był marksistą twardym. Był rewizjonistą w sensie filozoficznym -- 
próbował łączyć Marksa z Kantem. Jeśli chodzi o rewizjonizm polityczny, to 
próbował wypracować stanowisko inne od Kautskyego i Bernsteina. Stanowisko 
czegoś, co K-K nazywa *klasowym posybilizmem*. Co więc znaczy to określenie 
Kołakowskiego? Ze względów politycznych K-K chciał być blisko myślicieli 
głównego nurtu, żeby mógł wywierać wpływ na arenie politycznej. To była bardziej 
postawa strategiczna, jeśli chodzi o spór z Różą Luksemburg.

Próbuje on uzupełnić teorio-poznawczy kościec o filozofię Kanta, próbuje 
Kantowski idealizm przełożyć na język rzeczywistości społecznej. Bada na 
przykład aprioryczny charakter ludzkiego poznania. Odrzuca założenie, że to, co 
poznajemy, wynika z apriorycznej zawartości, treści obecnych w podmiocie 
transcendentalnym. Nasze poznawcze apriori wywodzi się ze społecznego wpływu, 
jakiemu każdy człowiek jest poddany żyjąc wśród innych ludzi.

Marksowska teoria ideologii, choć dzieło *ideologia niemiecka* Marksa jeszcze 
się nie ukazała.

Społeczne apriori, społeczna apercepcja. K-K bada tutaj przede wszystkim 
tradycję. Oddziaływanie przeżytków historycznych, jak pisał Krzywicki, który też 
się tym zajmował.

W ramach świadomości jednostki badamy tradycję.

Charakterystyczne przystawianie do przeszłości. Stwierdzamy, że socjalizm, do 
którego zmierzamy. Co przyczynia się do ideologizacji dawnych epok? Powoływanie 
się na psychologistyczną socjologię. Analiza marksistowska miałaby mieć 
odpowiednik w nowoczesnym społeczeństwie. Jak sposób produkcji wywołuje pewne 
ludzkie potrzeby. Powracają dawne potrzeby i odpowiadające im ideały.

Kto wie, czy nie najważniejszą była koncepcja *retrospekcji rewolucyjnej*, czy 
też, w innym tłumaczeniu *rewolucji przewrotowej* (gdyż koncepcja formułowana 
w języku francuskim). Jest ona pewnym elementem charakterystycznego dla 
polskiego marksizmu badania ideologicznych treści naszej świadomości. Ta 
koncepcja jest tak naprawdę próbą krytycznej analizy ideałów socjalistycznych -- 
próba *genealogii socjalizmu*. Wskazania pewnych źródeł idei socjalistycznych, 
których socjaliści mogą nie dostrzegać.

K-K, który chciał być blisko nurtu ortodoksyjnego II Międzynarodówki z powodów 
politycznych, nie akceptował charakterystycznego dla niej determinizmu. Sedno 
koncepcji K-K są dalekie od koniecznościowego, mechanicystycznego odczytywania 
koncepcji marksistowskiej, ale też ogólnie patrzenia na świat przez pryzmat 
obiektywnych, niezależnych od ludzi procesów, łańcuchów przyczynowo-skutkowej, 
z której świat miałby się składać.

Echa heglowskiej dialektyki.

Chodziło o odpowiedź na pytania:

- Dlaczego socjaliści, z Engelsem na czele, tak bardzo fascynują się badaniami 
antropologicznymi i dlaczego przeciwstawiają społeczeństwa prymitywne 
społeczeństwu nowoczesnemu -- dlaczego dokonują idealizacji wspólnot 
pierwotnych, co przekłada się ostatecznie na koncepcję socjalizmu, jako pewnego 
rodzaju powrotu do bezklasowej wspólnoty plemiennej. Nawet Róża Luksemburg 
skłania się do tego stanowiska, że socjalizm jest urzeczywistnieniem na powrót 
gospodarki naturalnej w skali całego społeczeństwa.

K-K uniwersalizuje ten problem -- pyta w ogóle dlaczego w naszym myśleniu 
skłonność do idealizowania dawnych epok, skąd skłonność do *złotego wieku*. KK 
chce pokazać, że to nie jest forma ucieczki od rzeczywistości, forma 
retrospektywnej utopii, która nas obezwładnia i godzi ze światem, bo oddajemy 
się marzeniom. KK twierdzi, że to jest **normalne narzędzie walki politycznej**. 
Chodzi o to, by zbadać jego społeczną genezę, wskazać mechanizm, wskazać w jaki 
sposób myślimy o historii. W jakim sensie społeczeństwo socjalistyczne będzie 
powrotem do wspólnoty pierwotnej?

To nie jest motyw tylko marksowski. Ideologizacja przeszłości wraca -- jest to 
wątek *rousseauistyczny*. KK zdaje sobie sprawę, że to jest również motyw 
nietzscheański, bo czym innym jest przewartościowanie wszystkich wartości, do 
którego wzywa Nietzsche, jak nie powrotem do dawnej, zapoznanej, zniszczonej 
przez bunt niewolników hierarchii aksjologicznej, hierarchii stworzonej przez 
rasę doskonałych.

KK rozumuje po marksowsku, czyli po heglowsku. Czym jest socjalizm? Pokonaniem 
i obaleniem kapitalizmu, ale jest to pokonanie *po heglowsku*, które z tego, co 
pokonuje, coś zachowuje. Zniesienie, a nie destrukcja. KK bada w jaki sposób 
dokonuje się to w świecie ludzkich wartości, projektów, pragnień.

Dochodzi do wniosku, że możemy myśleć o przyszłości tylko dlatego, że znamy 
przeszłość. My obracamy się wśród materiału danego przez historię 
i teraźniejszość. Z tego materiału projektujemy przyszłość.

Im bardziej radykalny, rewolucyjny jest jakiś ruch społeczny, to związane jest 
to najczęściej z tym, że jego ideały sięgają głębiej i dalej w historię. 
Socjalizm, jako najbardziej radykalny i nowoczesny, zgodnie z takim przekonaniem 
sięgać musi najdalej w przeszłość szukając swoich wartości, uzasadnień aż 
w czasach wspólnoty pierwotnej, gdzie panował swoisty komunizm.

Jak to działa dla kapitalizmu, dla burżuazyjnego sposobu produkcji? To pokazał 
Krzywicki analizując w jaki sposób kapitalizm związany jest z renesansową 
recepcją starorzymskiej aksjologii. Krzywicki przede wszystkim bada wpływ prawa 
rzymskiego na prawodawstwa państw nowożytnych -- to też jest swoista 
retrospekcja, szukanie wartości i uzasadnień w przeszłości.

Kwestia narodowa. Dwa wymiary, teoretyczny -- ogólnie problem narodowy w ramach 
doktryny marksistowskiej; partykularny -- problem Polski, o co mają walczyć 
robotnicy: o pokonanie kapitalizmu w skali globalnej, czy też o odrodzenie 
państwa polskiego, które odrodzi się w formie socjalnej i demokratycznej. Czy 
bardziej istotna jest rewolucja społeczna z robotnikami całego świata, czy też 
walka o niepodległość i odrodzenie państwa. Próba pogodzenia socjalizmu 
z programem niepodległości Polski.

Jego spór o to z Różą Luksemburg doprowadził do rozłamu partii. Luksemburg 
twierdziła, że ważniejsza jest rewolucja proletariatu. Starała się to udowodnić. 
Nie była przeciwko narodowi, ale uważała, że nie można już cofnąć rozbiorów, 
ponieważ poszczególne obszary są już gospodarczo ujednolicone z krajami 
zaborców. Była przekonana, że nacjonalizm zaburza czystość dążeń 
socjalistycznych. 

Kelles-Krauz próbował zbijać te argumenty. Nie zgadzał się, że tylko 
przynależność do Rosji zapewni polskiemu przemysłowi rozwój gospodarczy 
i społeczny. Dostęp do rynku rosyjskiego jest wynikiem dekretu caratu, a nie 
rozwoju. Natomiast Luksemburg argumentowała, że polska ma zamknięte rynki zbytu 
i zostaje rosyjski. Kelles-Krauz mówi, że naiwne jest robienie sobie nadziei na 
wiązanie się z rynkiem autorytarnego rynku rosyjskiego, który jest zacofany.

Kelles-Krauzowi chodziło o rewolucji podwójnej dokonanej jednocześnie, w której 
dla każdego będzie miejsce, Polsce niewykluczającej, demokratycznej, 
socjalistycznej.

KK odrzuca twierdzenie Luksemburg, że tylko związek z nowoczesnymi rynkami 
państw zaborczych daje szanse Polakom na rozwój gospodarczy, cywilizacyjny, 
społeczny, który jest konieczną przesłanką dla socjalizmu. Odrzuca argument 
z rynku -- mówi, że aby być na rynku rosyjskim nie trzeba znajdować się 
w bezpośredniej, politycznej zależności od Rosji. Dlaczego Luksemburg twierdzi, 
że jeśli powstanie niepodległe państwo polskie, to Rosja odgraniczy się od niego 
nieprzenikalnym kordonem i przemysł polski straci rynki zbytu. Rynek wschodni 
wciąga każdą ilość towaru, jednak czy na pewno? Czy Luksemburg nie widzi, że 
rynek rosyjski może być zamknięty arbitralną decyzją urzędnika. Rozwój 
przemysłu, nawet w Królestwie polskim nie następuje tak, jak opisał to Marks 
w kapitale -- jest to rozwój zależny od arbitralnych decyzji carskiej 
administracji. Zdarzały się sytuacje, w których rząd carski nakładał cła 
zewnętrzne. Poza tym to jest absurd, że Polacy mają wiązać nadzieje na rozwój 
cywilizacyjny z krajem, który jest krajem zacofanym, pół-feudalnym, 
barbarzyńskim. KK pyta Luksemburg, czy to ma być to źródło nowoczesności.

Polacy mają jedyną szansę -- muszą unowocześnić się sami, a to będzie możliwe 
dopiero, kiedy będą mieli własne państwo, wolność polityczną, swobodę 
decydowania o sobie. Nie należy więc wzywać proletariatu do rezygnacji z walki 
o niepodległość -- przeciwnie, na ziemiach polskich cele społeczno-ekonomiczne 
proletariatu zbiegają się z walką o narodowe wyzwolenie. Kapitał, z którym 
robotnicy polscy walczą, w większości nie jest polski. Struktura narodowościowa 
na ziemiach polskich jest taka, że dominują w niej przedstawiciele narodów 
zaborczych, a nie Polacy.

W tej polemice KK i PPS miała dwóch wielkich sojuszników -- wpływ ich opinii był 
nadal ważny. Byli to Marks i Engels. Stanowisko Kautskyego na przykład było 
bardziej chwiejne. Odzyskanie niepodległości, w przypadku KK i socjalistów z PPS 
-- od lewicy po prawicę, reprezentowaną przez Piłsudskiego, było zgodne. Nikomu 
nie chodziło o restytucję Polski szlachetnej, feudalnej -- oni chcieli nowej, 
demokratycznej, wolnej Polski, która da wolność narodowościom, które sama kiedyś 
gnębiła. Polski, w której każdy będzie się czuł dobrze. Jednym z jej 
podstawowych zadań będzie emancypacja Żydów, ale też umożliwienie Białorusinom, 
Litwinom, samodzielnego określenia się a nawet stworzenia własnych państw. To 
będzie Polska, która nie będzie gnębić ani własnych chłopów i robotników, ani 
przedstawicieli innych narodowości. To będzie Polska ludowa -- demokratyczna.

Dopóki żył, to miał jednoczyć prawe i lewe skrzydło PPS-u. Być może gdyby żył, 
PPS by się nie rozpadł. To jest zdanie jakiegoś interpretatora, natomiast Bohun 
uważa, że to przesada. Po jego śmierci natychmiastowy rozpad PPS-u.

KK marksistą, który wyprzedzał swoją epokę. Jego marksizm bardziej przystaje do 
marksizmu Lukasca, Gramsciego, czy szkoły frankfurckiej, niż do II 
Międzynarodówki. Próbuje to wykazać w swojej monografii Snajder, który napisał 
doktorat o KK. Tam argumentuje, że gdyby nie przedwczesna śmierć, Polacy mieliby 
jednego z najwybitniejszych marksistowskich teoretyków XX wieku, który mógłby 
być porównywalny tylko z postaciami tej miary, co Lukasc, czy w pewnym momencie 
Marleau-Ponty.

KK nie jest zupełnym anachronizmem, który przypadkiem znalazł się w swojej 
epoce. Snajder też pokazuje, że KK oddziaływał nie tylko na Piłsudskiego, 
Luksemburg, ale również na Kautskyego czy Bernsteina. W odróżnieniu od 
Brzozowskiego KK najważniejsze prace teoretyczne tworzył w językach, w których 
czytała ówczesna Europa: przede wszystkim po francusku i niemiecku. KK zarówno 
jako działacz partyjny podnosi postulat demokratycznego państwa narodowego, 
odrodzenia Polski, ale też jest jednym z pierwszych marksistowskich teoretyków 
kwestii narodowej i jednym ze współtwórców teorii nowoczesnego nacjonalizmu. 
I to w czasie, kiedy II Międzynarodówka wykazywała się brakiem zrozumienia 
nacjonalizmów.

KK pod pewnymi względami wyprzedza konstruktywistyczną koncepcję narodu, jaka 
została zaproponowana u schyłku XX wieku. Naród nie jest tworem organicznym, 
biologicznym, jest wytworem naszego myślenia. Narody nie stwarzają się same, 
narody stwarzają nacjonalistyczni politycy. Nacjonalizm jest źródłem narodu, nie 
odwrotnie -- słynna teza Gellnera, którą rozpracowuje Anderson. Pod tym względem 
KK wyprzedzałby swoją epokę.

KK uważa, że skoro tak, to problem narodowy jest ważny i partie socjalistyczne 
powinny zajmować określone stanowisko w polityce zagranicznej właściwych im 
państw i kształtować je. Nie można już patrzeć na świat z punktu widzenia 
abstrakcyjnych kategorii, takich jak *klasa społeczna*, *imperializm*, 
*kapitalizm*, *pokój*. Są konkretne wyzwania w ramach poszczególnych państw 
i jest konkretna walka, jaką partie socjalistyczne powinny toczyć.

Obcy jest mu determinizm historyczny. Nie ma czegoś takiego, jak z góry 
zaplanowana, automatyczna historia, odbywająca się wedle mechanizmów 
bezosobowych i niezmiennych praw. To ludzie kształtują historię -- w tym 
kształtowaniu równie ważne, co czynniki gospodarczo-społeczne, ekonomiczne, są 
czynniki intelektualne takie, jak ideologie polityczne, czy też elementy na wpół 
uświadamiane, jak tradycja czy religia. Poza tym ludzie są wolni, to oni 
kształtują swój los.

Nie ma też naturalizmu pseudopozytywistycznego. Marksizm nie jest dialektyką 
przyrody, albo inaczej -- dialektyka przyrody nie jest marksizmem, bo marksizm 
jest wyłącznie teorią społeczną -- zajmuje się wyłącznie ludźmi, którzy 
przekształcają swój świat, jako realnie istniejące w historii zbiorowości.

Zatem liczy się zarówno nadbudowa, jak i baza. Rola nadbudowy -- to jest ta 
forma, w którą my ujmujemy realnie zachodzące procesy społeczno-gospodarcze. Ale 
marksizmu nie da się ograniczyć wyłącznie do teorii gospodarki. To jest ważny 
element życia społecznego, być może najważniejszy, ale nie jedyny. Gospodarka 
nie jest odrębnym uniwersum, tylko formą aktywności społecznej, realnego bycia 
w świecie. Trzeba zrzucić ten pozytywistyczny gorset, jaki został nałożony 
marksizmowi po śmierci Marksa. Wypracować nowe metody badań, które będą 
współczesne, będą brały pod uwagę najnowsze osiągnięcia nauk społecznych.

KK mówi, że zmierzamy ku socjalizmowi, natomiast musimy to robić w sposób 
przemyślany i świadomy. Mamy ideał, który ujmujemy co prawda w kategoriach 
z przeszłości, który dany jest przez retrospekcję. Ten ideał wyznacza nam 
przyszłość, dla której mamy działać.

Postać wybitna, niesłusznie zapomniana. Socjolog wykształcony i wykładający 
w Paryżu i Brukseli. Przedwczesna śmierć ucięła także karierę naukową.

Teoretyk nowoczesnego nacjonalizmu, podczas gdy większość ideologów II 
Międzynarodówki o tym nie mówiono. Z jednej strony teoretyk narodu, z drugiej 
strony działacz, który uważał, że postulatem także postulat ustanowienia państwa 
narodowego.

Zdawał on sobie sprawę, że nowoczesna socjologia nie kopiuje biologii, jest krok 
dalej, dlatego trzeba badać tradycję, systemy wartości, ideologie. Traktuje 
marksizm przede wszystkim jako teorię socjologiczną. Nie uważał się za filozofa. 
Uznawał, że marksizm jest teorią wyłącznie społeczną. Że to nie jest uniwersalny 
system filozoficzny, który wszystko wyjaśnia.

Badania nadbudowy -- ludzkiej świadomości, indywidualnej i zbiorowej.

Bada alienację, dlaczego ludzie źle się czują w świecie. Badają procesy 
alienacyjne w nowoczesnym społeczeństwie kapitalistycznym.

I Krzywicki i Kelles-Krauz rozpoczynają od marksizmu jako narzędzia badawczego 
nowoczesnej socjologii. Ewidentnie wykraczają poza pozytywizm. To jest myśl 
społeczna w momencie zwrotu antynaturalistycznego.

Snajder uważa, że tę myśl trzeba przeciwstawić nie Luksemburg czy Kautskiemu, 
ale bardziej Lukacsowi i Gramsciemu.

#### Brzozowski

Próba łączenia Marksa z Kantem, Nietzschem, Bergsonem. To nie jest rewizjonizm 
polityczny, ale filozoficzny.

Rewizjonizm na polską modłę -- alternatywa filozoficzna dla 
scjentystyczno-dogmatycznej interpretacji Kautskyego i Plechanowa, którzy 
bazowali na pracach teoretycznych Engelsa.

Myśliciel bardzo intensywny, różnorodny jeśli chodzi o zainteresowania.

Być może największa postać ogólnie polskiego modernizmu. W pewnym momencie sam 
on ogłosił się za marksistę i faktycznie jego *filozofia pracy* była jakąś 
wersją marksizmu. Jednak za marksistę uważał się rok, jednak z drugiej strony to 
prawie 1/10 jego twórczego życia. Brzozowski w ciągu tych 13 lat twórczych 
napisał tysiące stron. Przez kilkanaście lat stworzył tyle dzieł, zarówno jeśli 
chodzi o ilość, jak i o jakość, którymi można by obdarzyć kilku/kilkunastu 
myślicieli i każdy stałby się interesujący. Wyjątkowa osobowość.

Bez Brzozowskiego nie byłoby polskiej nowoczesności w obecnej formie.

Można wyrobić sobie przekonanie, że jest myślicielem zmiennym -- to nie jest 
prawda. On musi funkcjonować w dialogu -- wypowiada się zazwyczaj w formie 
krytyki, potrzebuje dialogu, by przedstawiać własne -- oryginalne -- poglądy. 
W każdym z dzieł przede wszystkim Brzozowski, inni są pretekstem do formułowania 
własnej myśli. Wnika w poruszaną materię bardzo głęboko, część akceptuje. Można 
odnieść wrażenie, że *skakał z kwiatka na kwiatek*. Już za życia mówiono, że to 
człowiek gąbka -- wchłania wszystko, by wycisnąć na papier.

Też żył 33 lata, też gruźlica.

Jest też stały element w jego filozofii. Przy wszystkich różnych inspiracjach, 
sposobach myślenia, jest temat wiodący -- to jest **twórczość**. Jest on 
filozofem twórczości. Pojmuje ludzkie życie, każdy jego moment, jako akt 
stwórczy. Chce pokazać człowiekowi, że to jest to, co świadczy o wielkości 
człowieka, ale zarazem jest powodem frustracji. Za twórczość, lub nie tworzenie, 
ponosi odpowiedzialność.

Bohun twierdzi, że jest to myśliciel monoidalny, Mamy jedną ideę, która 
organizuje wszystkie jego polemiki, jedno marzenie. Jest to czyn, zmiana, 
twórczość, walka, przekształcanie świata. Środowiskiem tego działania jest 
kultura -- ona interesuje Brzozowskiego zawsze. Interesuje go to, jak człowiek 
tworzy świat, bo niczego innego nie znamy. Obracamy się wyłącznie pośród 
wytworów ludzi. Nie ma czegoś takiego, jak *natura*, to jest pojęcie stworzone 
przez kulturę, my patrzymy na nią poprzez emocje, słowa, wartości, które mają 
kulturalną genezę. Przyroda zakresem panowania nad światem za pomocą 
technicznych narzędzi. A więc działanie, które tworzy świat -- w ten sposób 
powstaje człowiek, kultura, naród. To musimy sobie uświadomić, to jest główne 
zadanie filozofii, to jest *filozofia dojrzałości dziejowej*. Za wszystko 
jesteśmy odpowiedzialni, bo wszystko jest naszym czynem.

Marksizm jako filozofia świadomego przekształcania świata, żeby każdy mógł 
znaleźć w nim miejsce. Współczesny marksizm go nie zadowala -- szuka on 
marksizmu u samego Marksa. Uważa, że nie jest on filozofią gotowego świata, 
tylko filozofią praktyki pracy. Rozumieniem stworzonego świata, żeby go 
sprawniej przekształcać i zmieniać. My jesteśmy zmianą w świecie, a świat nie 
jest czymś zastygłym, nie ma też niezmiennych praw. Są tylko te prawa świata, 
które mu podyktujemy.

W momencie zbliżenia do marksizmu uważał, że przede wszystkim praca fizyczna 
jest sposobem rozumienia i wyrazem prawodawczego stosunku do świata. Brzozowski 
odrzuca wszelkie pozytywistyczne, scjentystyczne interpretacji marksizmu. 
Przeciwstawia Marksa Engelsowi.

Brzozowski proponuje czytanie Marksa przez Kanta, aktywne, nieobiektywistyczne. 
Pojmowanie człowieka w świecie, który jest wynikiem ludzkich działań 
i zaniechań. Świat jako wytwór historyczny. Człowiek, który nie znał *ideologii 
niemieckiej*, wielu podstawowych prac młodego Marksa, z których można takie 
stanowisko wyczytać. Posiłkował się zaledwie *tezami o Feuerbachu*. Tak go 
odczytał, jak będą go odczytywać marksiści zachodni.

Mieliśmy postać, która gdyby żyła dłużej i publikowała w innych językach, 
mogłaby stać się jedną z pomnikowych postaci marksizmu XX wieku. Jednak również 
umiera wcześnie.

Brzozowski Marksa interpretuje przede wszystkim przez Kanta. Twierdzi, że to 
Marks dokończył Kantowską rewolucję kopernikańską. Marks uważał, że postawił 
Hegla z głowy na nogi, to Brzozowski twierdzi, że o Heglu można zapomnieć -- 
istotny jest Kant, a Marks pokazał, że nie chodzi o czynną rolę podmiotu 
poznającego, ale czynnym stosunkiem do rzeczywistości jest praca.

Drugie źródło -- przeniknięcie rewolucji 1905. Uznanie, że to klasa robotnicza 
stworzy nową Polskę, że nie potrzebuje on pomocy.

Zwrócenie się przeciw inteligencji.

Okres autoidentyfikacji z marksizmem okresem najbardziej twórczym. Był marksistą 
oryginalnym, wyprzedzającym swoją epokę.

#### Ludwik Krzywicki

Marksizm pozytywistyczny, więc antyfilozoficzny. Oparty na badaniach 
socjologicznych.

Pokazuje w jaki sposób pewne idee mogą być przyjmowane w środowiskach, gdzie nie 
ma dla nich materialnego przygotowania. Chce pokazać jak możliwa jest recepcja 
w Polsce. Pokazuje, jak idee mogą przyspieszać przemiany społeczno-gospodarcze.

Przedstawiciel marksizmu adogmatycznego, twórczego, który jest nie tyle 
doktryną, co skutecznym narzędziem badań społecznych, głównie antropologicznych.

Postać bardzo ważna i charakterystyczna.

#### Główne cechy polskiego marksizmu

Szczególne cechy:

- orientacja praktycystyczna i antropocentryczna -- marksizm humanistyczny, 
niezainteresowany filozofią przyrody, sprowadzony do materializmu historycznego, 
dziejowego, historycznego; marksizm rozumiany jako filozofia praktyki -- to jest 
pojęcie wypracowane przez Włochów rozpropagował Brzozowski
- nie ma zainteresowania dla materializmu dialektycznego
- u Krzywickiego zdecydowanie odrzucenie filozofii w ogóle, które jest 
manifestacją pozytywistycznych ideałów
- recepcja pism filozoficznych Engelsa z jego scjentyzmem, metafizyką, a nie 
dialektyką, pozytywistyczną neutralizacją filozofii jest tu słaba
- jest to marksizm otwarty, skupiony na zagadnieniach 
społeczno-antropologicznych
- marksizm otwarty na wpływy pochodzące nie tylko od marksistów
- marksizm jako metoda badań nad człowiekiem i społeczeństwem -- z tych badań 
może co najwyżej wynikać określona teoria rozwoju

Pierwsza ważna polemika z Bolesławem Prusem, który reprezentuje pozytywizm 
warszawski (wydał programowy tekst).

Cała trójka próbuje podważyć podział na bazę i nadbudowę, próbując pokazać, że 
ludzka myśl, idee, są względnie niezależne od procesów zachodzących 
w materialnej bazie, co więcej, mogą na bazę wtórnie oddziaływać. 

Fenomenalizm -- poznajemy tylko zjawiska, rzeczywistość dana jest nam nie 
w bytowej określoności, ale wyłącznie przez zjawiska, które badamy. To też jest 
wpływ kantowski.

Mamy do czynienia z subiektywizmem, ale to nie jest subiektywizm indywidualny, 
tylko to jest subiektywizm społeczny, albo, jak u Brzozowskiego, subiektywizm 
gatunkowy. Fakt, że poznaje człowiek, nie tylko poznanie ludzkie jakoś 
dookreśla, ale człowiek w akcie poznawczym współkonstytuuje świat badany przez 
siebie.

Fenomenalizm, ale nie bierny, percepcyjny, tylko uzupełniony przez swoisty 
aktywizm. W akcie poznania poznający zbiorowy podmiot stwarza poznawany 
przedmiot. Brzozowski idzie najdalej -- podmiotem jest ludzkość, przedmiotem 
jest cały świat. Nie ma innego świata, niż ten, który stworzyli ludzie, przede 
wszystkim pracą. Ludzie, którzy w swoich wytworach się rozpoznają, a częściej 
może nie rozpoznają. To nierozpoznawanie, ta zbiorowa apercepcja, to jest 
czynnik alienujący -- to jest źródło alienacji. Może nawet ważniejsze, jeśli 
chodzi o społeczne warunkowanie poznawania świata, jest to, czego nie widzimy, 
a nie to, co dostrzegamy. To wszystko, co zasłania przed nami zasłona 
ideologicznych iluzji, jest ważniejsze. Badanie społecznych determinacji 
procesów poznawczych. Badanie dokonywane w przekonaniu, że to człowiek a nie 
jakieś czynniki pozaludzkie, jest czynnikiem aktywnym, że to ludzie robią 
historię.

Podstawowy stosunek człowieka do świata to stosunek władczego przekształcania 
i dyktowania praw światu. *Człowiek jest istotą prawodawczą* -- mówi Brzozowski 
i rozszerza kolejne kantowskie pojęcie -- ekstrapoluje je ze sfery moralności na 
całość rzeczywistości ludzkiej. Jednak jest tylko jeden język, w którym człowiek 
światu, czyli temu co nieludzkie, może dyktować swoje prawa. Tym językiem jest 
praca.

Naszą najbardziej fundamentalną relacją ze światem jest to, co Brzozowski nazywa 
*mięśniowym stosunkiem do rzeczywistości* -- nasza zdolność dokonywania realnych 
zmian.

Trzy główne obszary działalności:

- metafilozofia marksizmu -- popularyzacja, próby wyjaśniania czym jest 
marksizm; rozprawy Krzywickiego o materialistycznym pojmowaniu dziejów, choć 
słowo *materializm* nie ma tutaj znaczenia metafizycznego, oznacza rzeczywistość 
społeczno-gospodarczą. Materializm oznacza tu po prostu *ekonomizm*. 
Najważniejsza jest determinacja naszego myślenia wynikająca z przemian 
zachodzących w sposobach produkcji. Uznanie, że zjawiska gospodarcze stanowią 
podstawę historii i na tym powinniśmy się skupić.
- marksistowska socjologia wiedzy (choć ten termin jeszcze wtedy nie 
obowiązywał) -- badania nad społecznym warunkowaniem świadomości, nad 
światopoglądami, świadomością społeczną, która mimo że determinowana przez 
zjawiska społeczne, jest jednak względnie niezależna. Nie jest bierką. 
Świadomość czynnikiem aktywnym, który może prowadzić do realnych przemian. Idee 
mają znaczenie, konsekwencje. Mogą zmieniać świat.
- marksistowska krytyka i teoria kultury -- zarówno mieszczańskiej, nowoczesnej, 
ale też ideałowej, robotniczej, którą stworzy wyzwolona ludzkość. Mistrzem był 
tutaj Brzozowski

Wypadałoby jeszcze wspomnieć Różę Luksemburg

Jest to marksizm odległy od marksizmu II międzynarodówki. Na przykład Polaków 
nie interesują zagadnienia materializmu historycznego, recepcja Engelsa 
niewielka, przeciwnie, skłonność do krytyki Engelsa. Nie ma też skłonności do 
kodyfikacji marksizmu, ubierania go w spójny system. Marksizm jest praktyką 
badawczą.

Krzywicki i Kelles-Krauz uważają, że marksizm nie może izolować się kultury 
politycznej. Nie może znajdować się w heglowskiej dialektyce. Był to dla nich 
przede wszystkim neokantyzm. Apriori naszego myślenia to jego społeczny 
kontekst, tradycja, miejsce, jakie podmiot zajmuje w społeczeństwie klasowym.

Kwestia narodowa -- potrzeba społecznego opracowania. 

Brzozowski, KK są szybko zapomniani nawet w Polsce, ponieważ zmiany historyczne 
następują bardzo szybko -- rewolucja w Rosji, I wojna światowa. Świat zmienił 
się na tyle, że nawet Polacy zapomnieli. Dopiero lata 50-te i 60-te związane 
z próbą wyciągnięcia polskiego marksizmu ze stanu stalinowskiej zapaści, 
prowadzą do ponownego rozbudzenia zainteresowania KK i Brzozowskim, ale to już 
jest zupełnie inna historia.

