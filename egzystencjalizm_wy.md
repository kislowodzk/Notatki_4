# Wykłady -- Egzystencjalizm

*Prowadzący* -- Paweł Mróz

## Wykład 1 -- 01.03.

Nie ma czegoś takiego jak *egzystencjalizm* poza podręcznikami. *-izm* 
wprowadził dużo złego, bo sugeruje coś jednorodnego, otrzymuje się wrażenie 
(nieprzystające do istoty przedmiotu), że coś ma stały charakter, daje się 
zdefiniować. Egzystencjalizm jest definiowany jedynie w przypadku ujęć 
podręcznikowych. Egzystencjalizm jest pojęciem umownym. Jeśli chcielibyśmy 
przedstawić go jako przedmiot do zdefiniowania, to do pewnego momentu to by 
działało, natomiast potem egzystencjalizm przybierałby formę bardzo nijaką. 
Traciłby indywidualne projekty, własną historię, którą ma bardzo rozłożystą 
i głęboką.

Pod pojęciem *egzystencjalizmu* kryje się bardzo wiele nurtów, które od pewnego 
czasu przybrały na sile i od pewnego momentu zawładnęły wyobraźnią i narracjami 
filozoficznymi (początek wieku XX).

### Wstęp historyczny

Namysł nad egzystencją człowieka, bytem ludzkim, jego strukturą, kondycją -- 
takie są intuicje. Egzystencjalizm jako kierunek (narracja filozoficzna) dzisiaj 
jest już martwy. Jest tworem, który został umieszczony w jakimś rozdziale 
podręczników. Wiedzie sobie żywot w literaturze przedmiotu. Ten egzystencjalizm 
jest tworem domkniętym (Sartre powiedziałby, że już zyskał swoją istotę), 
zakończył swój żywot. Historia prosta do prześledzenia, jeśli założy się to, że 
jest on źródłowo związany z terminem *egzystencjalny* (ale nie 
*egzystencjalistyczny*).

Powiemy, że *egzystencjalny* to jest skłonność dążenie, projekt, aby 
skoncentrować wysiłki poznawcze, teorio-poznawcze, działalność, które będą 
dotyczyły życia, egzystencji człowieka, jego bytowania. *Egzystencjalny* będzie 
dotyczył nie świata [na przykład świata natury, przedmiotowego], ale świata 
ludzkiego, bardziej precyzyjnie -- świata pewnych indywiduów, czysto 
subiektywnego. W subiektywności historyka filozofii zajmującego się problemami 
egzystencjalnymi będzie zajmowało doświadczenie wewnętrzne, coś, co jest 
związane ze świadomością (cokolwiek byśmy przez to nie rozumieli, na przykład 
jako pewna duchowość). *Egzystencjalny* będzie dotyczył świata człowieka, który 
jest rozumiany jako swoistego rodzaju podmiotowość, którą z kolei będziemy 
rozumieć jako zespół możliwości przeżywania doświadczenia wewnętrznego, te 
z kolei będą się nam kojarzyły z tym, co nazywa się świadomością (duchem, 
duchowością). 

Ten bardzo szeroko pojęty sposób obejmowania rzeczywistości ludzkiej (zawsze 
skontrastowanej z tym, co napotyka, z tym, co obiektywne, co transcendentne) 
będzie miał bardzo długą, rozległą historię, którą Jaspers nazwie 
*przebudzeniem*, takim zwrotem, który ze świata natury przechodzi do świata 
człowieka. Do tego, co jest egzystencjalne, będziemy zaliczali przełomy, momenty 
*przebudzenia* ducha ludzkiego, w którym zwraca się on ku sobie samemu, chce 
zaznaczyć swoją tożsamość w stosunku do tego wszystkiego, co istnieje wokół 
niego. Tutaj możemy prześledzić całą historię: od przełomu Sokratejskiego 
(interesują go ludzie w Atenach), przez Epikurejczyków, Boecjusza, św. Augustyna 
(mistrza wnikania w stany doświadczenia wewnętrznego, śledzenie nurtu życia 
nietożsamego z nurtem natury).

Na przełomie renesansu dochodzi myśl, która jest określona egzystencjalną do 
momentu, w którym przybiera ona określony charakter. Zajmuje się konkretnym 
bytem, sytuacjami, których ten byt może doświadczyć. Teraz *egzystencjalne* 
będzie przechodziło w *preegzystencjalistyczne*. Będzie przybierało pewną 
swoistą, niepowtarzalną i istniejącą w kontraście do wszystkich innych nurtów 
charakterystykę. To się dzieje wtedy, kiery na arenę kultury europejskiej 
wchodzi protoplasta tego nurtu: Błażej Pascal. Jest on czasem wymieniany jako 
ten myśliciel, który zwrócił uwagę na cechy niepowtarzalne bytu ludzkiego: na 
jego świadomość inności, różnicy. Człowiek jako *trzcina myśląca*, byt bardzo 
kruchy, skazany na przemijanie, na swoją skończoność, ale byt świadomy tego 
wszystkiego.

Dalej zaczyna się to przekształcać w pełnoprawną refleksję. Kultura niemiecka, 
wiek XVIII, pojawiają się postaci odrzucające wielki model teoriopoznawczy, 
wolące mówić tylko i wyłącznie o człowieku -- Hamman oraz figura, która otwiera 
to, co przestaje być szeroko pojętym egzystencjalnym a staje się 
egzystencjalistycznym, z którą słusznie utożsamia się właściwe powstanie 
egzystencjalizmu: Sorenem **Kierkegaardem**.

Orientowanie wykładu na historię ruchu pomaga, od zarania ściśle wyodrębnionego 
zestawu doktryn egzystencjalistycznych, na uchwycenie pewnych tematów, które są 
charakterystyczne dla tego nurtu.

Z Kierkegaardem łączy się początek, który będzie początkiem nie tylko jednej 
doktryny, ale wielu, bo wszyscy sięgną do niego w taki, czy inny sposób, Będą go 
musieli uwzględniać. Kierkegaard jest tym myślicielem, który uczy podstawowej 
prawdy: nie ma czegoś takiego, jak poznanie obiektywne, prawdy, które 
przypominają schematy logiczne, prawda jest prawdą człowieka, jest 
subiektywnością, skoro tak, to może ona być nieprzekazywalna, ale musi być 
przeżywalna, czyli doświadczana albo przyswojona, i przynależeć do każdego z nas 
z osobna. Postawienie przede wszystkim na subiektywizm. Co jest moją 
egzystencją, moją myślą, moim przeżyciem. Może być przeżyciem Twoim, ale pod 
pewnymi warunkami, które są u Kierkegaarda niesamowicie ostre. One wymagają 
specjalnych aktów komunikacji.

Kierkegaard był filozofem, który jako pierwszy świadomie wprowadził dwa typy 
komunikacji:

1. Pośrednia -- polega na tym, że ja zwracam się bezpośrednio do Ciebie 
(uwzględniająca podmiotowość innego człowieka)
2. Bezpośrednia -- (całkowicie odrzucona) utożsamienie myśli bezosobowej, 
zdepersonalizowanej (charakterystyczna dla heglizmu)

Człowiek jest sam w świecie, ale nie jest sam we wszechświecie. Musi nawiązać 
pewien akt komunikacji zwany wiarą. Problem Boga. Nie jest on dany bezpośrednio, 
a na zasadzie pewnego projektu, braku, który chcę uzupełnić. Mogę to zrobić 
jedynie za pomocą aktu wiary, który jest najbardziej wymagającym wyborem w życiu 
człowieka. Jest on przyrównany do skoku, nic nie jest gwarantowane, ale jeśli go 
nie wybiorę, to nie osiągnę subiektywności, nigdy nie dojdę do poziomu prawdy, 
która będzie moją prawdą.

Dwa typy egzystencjalizmu w zależności od stosunku do Boga

- uznający istnienie Boga jako bytu, który nie jest bezpośrednio dany, nie 
zostanie przeze mnie poznany (może być doświadczony), a który odgrywa ogromną 
rolę w mojej egzystencji
- Boga nie tyle nie chcący poznać, ale uznający za niemożliwy, byt 
nieistniejący, niemający na życie człowieka żadnego znaczenia, nawet, gdyby 
istniał -- egzystencjalizm ateistyczny
- w toku rozwoju tego sposobu ujmowania człowieka w świecie wyłonią się formy 
pośrednie

Egzystencja wchodzi u Kierkegaarda na pierwsze miejsce jako coś, co jest 
indywidualne, co nie może być redukowalne do żadnych praw. Nie może ona zostać 
wrzucona w kategorię bardziej ogólną, stanowi główny i jedyny właściwie 
przedmiot badań filozoficznych, jeśli mają mieć one jakikolwiek sens.

Po Kierkegaardzie, który był (tak jak jego filozofia -- wizja wrzucenia w obcą 
rzeczywistość) myślicielem samotniczym, drugim etapem rozwoju są **Fryderyk 
Nietzsche** i **Fiodor Dostojewski**.

Jak tu umieszczać Dostojewskiego, przecież to pisarz? Stylem uprawiania 
refleksji filozoficznej, która uchodzi za egzystencjalistyczną, jest poluzowanie 
formy wypowiedzi. Zapoczątkował to Montaigne, kontynuował Pascal. Kierkegaard 
wyłożył to w dziełach anonimowych, celowo naśladujących różne style, aby zbliżyć 
się do pewnego typu osobowości. Uważał, że Hegel popełnił błąd nie pisząc 
z perspektywy człowieka, tylko jakiejś świadomości, która nie ma nic wspólnego 
z ludźmi. Dostojewski i Nietzsche (poniekąd też Stirner) rozluźnili pewne kanony 
formalne, zaczęli opisywać to w sposób literacki (Dostojewski), albo w sposób 
niesystemowy, poprzez nagromadzenie pewnych paradoksów, posługiwanie się 
przypowieścią, imitowanie stylów literacko-poetyckich (Nietzsche). Wszystko po 
to, żeby doświadczenie egzystencji uchwycić najzasadniej, nie w sposób 
nieludzki, z perspektywy naukowej, tylko wprowadzić bezpośrednio do swojego 
wnętrza, do swojej przeżyciowości, rzucić na prywatny, intymny ekran. Istotne 
dotarcie nie do rozumu, ale do wyobraźni.

Kierkegaard jest myślicielem skazanym z początku na zapomnienie, dopiero na 
początku wieku XX zostanie odkryty. Stirner czy Nietzsche, Dostojewski, Tołstoj, 
będą przygotowywać grunt, żeby innym pokazać, że to, co się mówiło o miłości, 
relacjach, było źle pokazywane. Próbą pokazania kondycji życia ludzkiego będzie 
wskazanie na autentyczny wymiar istnienia, który nie będzie unikał pytał 
wzbudzających lęk, niepewności, czasem zażenowanie.

Koniec XIX w, początek XX wieku -- przełom o myśleniu o człowieku. Uzyskanie 
samoświadomości przez egzystencjalizm. Kryteria narodowe, historyczne, 
egzystencjalizmu ateistycznego i teistycznego. Egzystencjalizm nigdy nie 
zrezygnuje z literackiego sposobu przedstawiania transmisji swoich idei.

1913 r. -- Unamuno, doświadczenia tragiczności istnienia ludzkiego. Książka, 
która nie uzyskała rozgłosu, dopiero później zyskała rozgłos.

Tematy, które się pojawią, idą bezpośrednio z wieku XIX (Dostojewski, Stirner, 
Kierkegaard), a nawet z VII od Pascala. Położenie akcentu na indywidualność bytu 
ludzkiego, na wyobcowanie, alienację (językiem Hegla mówiąc), problem śmierci, 
nicości. Obawą człowieka będzie to, że nie wiadomo skąd wyszedł (z nicości) i do 
niej zmierza. Dodatkowo relacje z innymi jednostkami.

1914 r. -- Pojawia się pierwsza teoretyczna próba sformułowania zasad filozofii 
dotyczącej egzystencji i doświadczenia egzystencjalnego. Tekst Marcela (choć, 
jak Heidegger, Jaspers nie da się go jednoznacznie sklasyfikować). Sam autor nie 
znał, jak twierdził, myśli Kierkegaarda. Sam miał dochodzić do podobnych myśli. 
Esej pokazujący różnicę między subiektywnością a obiektywnością; tym, co 
publiczne i tym, co prywatne. Stworzył on jedną z najbardziej precyzyjnych 
wykładni tego, co nazywa się w egzystencjalizmie bytem autentycznym (egzystencją 
autentyczną). Wprowadził pary przeciwstawnych pojęć takich jak posiadanie-bycie.

Cechą nurtu jest to, że jest on niesamowicie wewnętrznie zróżnicowany.

1919 r. -- Karl Barth (przede wszystkim teolog). Wraca on do tradycji sięgającej 
Lutra, protestantów. Uważa, że człowiek jest przede wszystkim bytem, który 
konfrontuje się z bytem, który nie jest mu bezpośrednio dany. Tam będzie się 
rozgrywał jego dramat życiowy. Orientacja ściśle antropologiczna.

Lata 20-ste: pojawienie się dzieła Karla Jaspersa *Psychologia światopoglądów*. 
Sam Jaspers bardzo wykształcony (historyk, psychiatra, uchodził czasem za 
neokantystę). Uważał, że trzeba sięgnąć do opisu tego, co nazywamy 
światopoglądem, ale związanym z jednostką. Tu podłożył podwaliny pod właściwe 
zrozumienie filozofii Kierkegaarda i Nietzschego. Dzięki niemu ci dwaj dokonali 
nowego otwarcia w dziejach filozofii XX wieku jako ci, którzy nauczyli nas 
mnożenia problemów związanych z bytem ludzkim.

Paul Tillich -- też należy do egzystencjalistów. Jest autorem przede wszystkim 
książki, która wskazuje na odrębność bytu ludzkiego ze względu na to, że posiada 
nieimitowalną cechę wyboru, który charakteryzuje się mocnym postanowieniem bycia 
moralnym. To jest teza o odwadze bycia, szczególnie w obliczu spiętrzania się 
problemów związanych z egzystencją w świecie. Ważny w problemie wyboru 
i odpowiedzialności (które są jednymi z naczelnych tematów filozofii 
egzystencjalnej).

1927 r. -- (właściwy początek, według wielu) -- *Bycie i czas* Heidegger. Autor 
jest uznany za egzystencjalistę, ale sam nie chce tego terminu przyjmować, 
proponuje inne (hermeneutyki, ontologii fundamentalnej). po II wojnie światowej 
oficjalnie (w liście o humanizmie) odetnie się zdecydowanie od tego nurtu. 
Powie, że ten termin można stosować do filozofów paryskich. To dzieło będzie 
uczyło innego podejścia do egzystencji. *Dasein* -- byt tu i teraz, 
charakteryzuje się nie kategoriami, ale przez to, co nazywa *egzystencjałami*, 
czyli specjalnie powołanymi do teoretycznego istnienia kategoriami, które mają 
charakteryzować byt ludzki. Najważniejszy będzie sam fakt bycia w świecie oraz 
*projekt ku śmierci*, który wyznacza życie człowieka. Heidegger zapisał się 
w historii ruchu. Uważa się go do dzisiaj za postać kluczową i fundamentalną.

1932 r. -- Dzieło Jaspersa.

1937 r. -- Pojawiają się prace z zakresu projektowości ludzkiej, wolnej woli, 
wyborów we Francji.

1944 r. -- Dzieło, które wytyczy nowy bieg, da nowy impet: *Byt i nicość* 
Sartre'a. Autor zajmie od lat 40-stych rolę pierwszoplanową. Egzystencjalizm 
będzie utożsamiany przede wszystkim z filozofami francuskimi.

### Postulaty, które przewijają się w większości projektów filozoficznych 
egzystencjalistów

Temat naczelny: egzystencja/istnienie/byt (ograniczony do człowieka i zawsze 
skontrastowany z bytem przedmiotowym). Każdy egzystencjalista bez wyjątku 
przedstawi własną wykładnię ludzkiej egzystencji, w każdej aspekt 
jednostkowości, nie da się jej zdefiniować, czyli zbliżyć semantycznie 
i strukturalnie nawiązać do tego, co ma trwałe cechy. Egzystencjalizm jest 
uprzedzony do tego, by egzystencji nadawać trwałe cechy. Nie da się ujmować bytu 
człowieczego na sposób trwałego przedmiotu/substancji. Nie chcą, jak mówi 
Sartre, *zamrozić* tego bytu. Mamy pewnego rodzaju dynamikę, ruch świadomy, 
który nas może przerażać, możemy go starać się unikać, nie zauważać go, jednak 
on jest. Ten ruch nazywa się **transcendentio**, oznacza to, że człowiek nigdy 
nie jest ze sobą tożsamy. Człowiek nigdy nie jest spójny (transcenduje) z tym, 
co charakteryzuje byt rzeczy. Człowiek jest zawsze przed sobą, zmierza do tego, 
żeby siebie samego przekroczyć. U Kierkegaarda to będą *skoki*, Nietzsche będzie 
mówił o linie rozpiętej między zwierzęciem a nadczłowiekiem, Dostojewski 
przedstawi literacko wyłożoną wizję wyższych ludzi, którzy odeszli od porządku, 
który dla Dostojewskiego będzie porządkiem płynącym z prawosławia (jeśli 
człowiek odejdzie od wskazań Boga, który jest wyznacznikiem rzeczywistości 
ludzkiej, a przynajmniej powinien być, to popadnie w pychę, rządzić będzie 
szatan, zło). Wizje okrutnego talentu Dostojewskiego. Człowiek jest pewnego 
rodzaju dynamiką, kłębem namiętności, nie może osiągnąć stabilnej natury, 
istoty. Człowiek w stanie przemiany, zmierzającego ku.

To może w nas wzbudzać niepewność, lęk, przestrach. Jeśli ktoś zada sobie 
pytanie o swoją naturę, to bardzo szybko, zdaniem egzystencjalistów (i 
teistycznych i ateistycznych), zorientuje się, że tej natury nie ma i mieć nie 
może. Człowiek nie został wyposażony w istotę, która poprzedza jego istnienie. 
Egzystencja będzie poprzedzać istotę (Heidegger mówi o istocie leżącej w sercu 
egzystencji ludzkiej; Sartre powie, że egzystencja jest czymś, co musi 
poprzedzić esencję -- natura ludzka konstytuuje się po tym, co nazywamy życiem, 
naszą przygodą w świecie; dopiero kiedy zamkniemy rachunki, możemy powiedzieć 
jakim się było).

Człowiek jest przede wszystkim wolnością. Ta wolność jest pewnego rodzaju 
paradoksem (co zauważył Kierkegaard). U Hegla ludzie podlegali pewnemu 
nieznanemu bezpośrednio rozwojowi, byli częścią przygody ducha absolutnego, byli 
w pewnym sensie zdeterminowani (choć Hegel bardzo dużo mówił o wolności). 
Kierkegaard zauważył, ze ta wolność może mieć dobry lub zły użytek (wolność od 
i wolność do). Nietzsche był piewcą wolności, uważał, że człowiek nie jest 
zwierzęciem, ma możliwość dokonywania wyborów. Wyborem jedynym właściwym jest 
odrzucenie tego wszystkiego, co blokuje rozwój jednostki (na przykład wartości, 
które już mu nie będą służyły). Musi tak działać, ponieważ po śmierci Boga 
człowiek został sam we wszechświecie, musi sam swoją wolność regulować, 
korzystać z niej. Czasem człowiek tę wolność stara się ominąć, ona jest 
żywiołem, który go przeraża. Wolność idzie (jak zauważył Sartre) w parze 
z odpowiedzialnością. Co więcej: nie ma żadnej racji, wartości, kodu, dekalogu, 
które by obowiązywały a priori człowieka. To ja dokonuję wyboru tego, co uznaję 
za wartość. Ten wybór oparty na nicości. Stirner mówi o osadzeniu wszystkich 
spraw ludzkich na nicości. Człowiek dokonuje wyborów sam, nikt mu nie może 
podpowiedzieć. Czasami u Rilkego i Kafki wybory, straszne przemiany będą się 
dokonywały w nocy. Człowiek w wolności jest sam, nigdzie nie może szukać pomocy, 
oprócz tego musi wziąć za to odpowiedzialność, przedstawić pewne racje.

To miotanie się człowieka powoduje, że podstawowym rysem kondycji ludzkiej są:

1. Stan lęku (Kierkegaard po raz pierwszy w dziejach filozofii światowej opisał 
lęk. Lęk jako brak tożsamości, lęk przed tym, że jest się sobą i przed tym, że 
się sobą nie może być. Lęk spotkaniem z tym, co wyczuwam intuicyjnie, że jest -- 
moc, która informuje, ale nigdy nie da pewności co do istnienia i swoich 
zamiarów. Lęk jest podstawowym zarysem bytu człowieka w świecie. Muszę dokonać 
wyborów, nawet, kiedy je podejmę, to i tak żaden z nich nie będzie 
usprawiedliwiony w obiektywny sposób. Lęk, trwoga jest uczuciem płynącym znikąd 
i w nic. Trwożę się przed niczym, ale to nic jest -- będzie cały czas mi 
towarzyszyło. Z nicości do nicości.) Rezolucja bytu ludzkiego, który podejmie 
frontalnie płynące wyzwanie, żeby być sobą (bo egzystencja musi być moja). 
Będzie próbował dokonać oszustwa (zawsze na końcu poniesie klęskę). Problem 
egzystencji autentycznej i nieautentycznej. Sartre wyróżnia dwa mechanizmy:
    - fałszywa wiara -- jeszcze gorszy od ducha powagi. Dokonuję kłamstwa, ale 
    to kłamstwo jest szczególnego rodzaju. Kiedy chcę kogoś okłamać, to 
    komunikuję coś, co jest nieprawdziwe drugiej osoby. W fałszywym akcie 
    komunikacji mamy dwa podmioty. Natomiast w fałszywej wierze ja jestem kłamcą 
    i zarazem okłamywanym. Dochodzi do swoistego rodzaju schizofrenii. To 
    powoduje, że życie w relachach międzyludzkich jest niemożliwe. Nie dość, że 
    człowiek jest wrzucony w sytuację od niego niezależną, jest samotny, to 
    jeszcze musi poznać inne podmioty. To spotkanie zawsze będzie dramatycznie. 
    Ja chciałbym, żeby szanować moją wolność, ale i chciałbym wolność drugiego 
    zawłaszczyć. Rozumiem, że jest świat miłości, nienawiści, wspólnych 
    zamierzeń. Tam, gdzie jest mi wygodnie, to będę przyjmował pewne rację; tam, 
    gdzie wygodniej jest je ukryć, będę się zasłaniał mechanizmem fałszywej 
    wiary. Będę grał na dwóch stołkach, będę zacierał ślady swojej autentycznej 
    kondycji jako bytu wrzuconego w rzeczywistość, który nie ma 
    usprawiedliwienia. Wtedy należy się wybierać jako człowiek wolny, a nie jako 
    zakłamujący swoją kondycję sobie i innemu.
    - duch powagi -- wskazuje się na pewien zespół czynników, które powodują, że 
    nie mogłem inaczej postąpić, postąpiłem tak, a nie inaczej (bo jestem 
    drobnomieszczaninem, pochodzę z takiego środowiska, ...). Przyjmuję na 
    siebie bycie czymś przedmiotowym. Ja jako ktoś muszę być tym zdeterminowany. 
    Jest to jedna z najbardziej fałszywych dróg. Nawet jeśli zastaję pewien stan 
    zastany (sytuacja bytu ludzkiego, wrzucenie w rzeczywistość, której nie 
    kreowałem), jednak po rozpoznaniu tej sytuacji muszę się wybrać, wybrać się 
    wobec niej. Mogę się wybrać jako ofiara, ale też jako ktoś, kto sytuację 
    przekracza, ma odwagę być.

Heidegger odkryje jeszcze, że egzystencja ludzka ma być moją egzystencją. Ale 
ona też nie czuje się dobrze w tej presji wolności, wyborów. Te wybory rodzą 
konsekwencje. Ucieka on w życie zbiorowe, zdepersonalizowane, "się". Myślę tak, 
jak się ma myśleć i tak dalej. Człowiek oddaje swoją tożsamość, istotę, ucieka 
w ciepło i fałszywy komfort tłumu/masy (robotnicze, świata urzędniczego, świata 
militarnego). Szestow mówi o  obiektywizacji. Wszystko to jest raczej porządek 
rzeczy, niż podmiotów.

Egzystencjalizm uchodził za filozofię pesymistyczną, że roztacza czarną wizję -- 
człowiek skończony, musi umrzeć. Faktycznie wyciąga ostateczne konsekwencje 
z kondycji bytu ludzkiego. Faktycznie te konsekwencje trzeba przyjąć, jeśli się 
chce być człowiekiem, a nie automatem. Człowiek jest bytem przygodnym. 
Egzystencjaliści mówią, że przygodność jest charakterystyczna dla nas wszystkich 
-- oznacza to, że nie musimy istnieć. Sartre powie, że istniejemy po nic, 
człowiek jest nadmiarowy, nieusprawiedliwiony dodatek, który szuka 
usprawiedliwienia cały czas. Sztuka jest jedną z takich racji: ma zabezpieczyć 
mnie ontologicznie, dać wyraz artystyczny odczuć. Jaspers powie 
o rozszyfrowywaniu egzystencji -- te wysiłki mają zabezpieczać. Marcel powie 
o tajemnicy, która mnie łączy z innym -- inny potrzebny, żeby istnieć w sposób 
pełny i autentyczny -- nie możesz umrzeć, bo jesteśmy razem; człowiek obawia się 
tego, co go czeka po zakończeniu życia, że świat pójdzie swoją drogą, on nie 
mając wpływu otrzyma jakąś istotę, że on nie będzie już mógł przekraczać, użyć 
wolności we właściwy sposób. To przeraża nas wszystkich. To jest właściwy zestaw 
instrumentarium egzystencjalistycznego. Opisywać byt ludzki tu i teraz, który 
jest skazany na wolność, która jest siłą dwudzielną. Z jednej strony może 
zbudować (odwaga bycia), z drugiej indukować postawy nieludzkie (będziemy 
starali się wolność zrzucić, duch powagi, fałszywa wiara, wracamy do modi 
stadnego (jak u Heideggera)).

Co więcej egzystencjalizm który próbuje przedstawić dramatyczną koncepcję życia 
człowieka skazanego na samotność, na wolność, który musi dokonywać wiecznych 
wyborów, wyboru istoty, musi zmieniać przekazy, forma nie może być stała. 
Ekspresja będzie często bardziej zbliżona do dzieł dramatycznych/literackich. 
Sięganie do różnych środków. To jest bardzo ważna cecha całego ruchu. Z jednej 
strony powoduje to, że mamy do czynienia z autentycznym przekazem świata (to 
jest moja prawda), z drugiej strony egzystencjalizm chce wniknąć w zakamarki, 
które w komunikacji naukowej, zdepersonalizowanej nie przechodzą. Gama twórców.

Lata 50, 60 -- egzystencjalizm wywiera duży wpływ (szczególnie francuski). To 
przesłanie jest bardziej żywotne, niż twardy zestaw dzieł filozoficznych. Tu 
znów egzystencjalne zbiega się z egzystencjalistycznym. W wieku XX zawsze 
wchodził on w sytuacje konfliktowe na przykład z filozofią analityczną, ale 
szukał przyjaciół (filozofia dialogu, filozofia ducha), w narracji Sartre'a 
sojusznikiem miał okazać się marksizm.

### Podsumowanie

Egzystencjalizm sensu stricte musi przybierać pewne formy charakterystyczne dla 
filozofii. Instrumentarium takim fenomenologia. Jednak jest to przesadzone, nie 
wszyscy byli fenomenologami (Szestow, Camus), natomiast większość była (Jaspers) 
i także fenomenologię zmodyfikowali.

Nie ma egzystencjalizmu jako jednorodnej filozofii, jednak jest jako nurt wokół 
pytania o człowieka, jego kondycję. Technicznie narodził się za sprawą Pascala, 
Kierkegaarda, ... . Im bliżej do XX wieku tym bardziej nabiera świadomości. Choć 
w dalszym ciągu nie każdy chciał, by nazywać go egzystencjalistą. Lecz czasem 
kogoś się uznaje za reprezentanta czy tego chce, czy nie.

## Wykład 2 -- 08.03.

3 punkty naświetlone w zeszłym tygodniu:

- egzystencjalizm nie jest koherentną doktryną, jest trendem, skłonem myślenia 
w stronę egzystencji, subiektywności
- egzystencjalizm jest hybrydą, przełamuje schematy związane z dyskursem 
filozoficznym: odchodzi od instrumentarium logicznego, sięga do środków, które 
mają odsłonić pewną rzeczywistość, którą pomijano
- niechęć do tego, by ujmować problemy fundamentalne w pewien system, która 
miałaby być określoną całością i osiągać finał w refleksji. Refleksja jest dla 
egzystencjalistów czymś niekończącym się, nieroszczącym nadziei na pozytywny 
finał.

To wszystko zaczęło się na początku XIX wieku.

### Kierkegaard

Kierkegaard dokonuje przewrotu, który okazał się niesamowicie twórczy i płodny 
dla myślicieli XIX i XX wieku. Inaczej rozumie filozofię, inaczej ją prowadzi.

Jest on przykładem człowieka *wykluczonego*. Pochodzi z kręgu kulturowego, który 
utracił znaczenie kulturowe i gospodarcze (Dania).

Urodził się w roku 1813 -- rok kryzysu, rozpad starych feudalnych struktur 
państwa, przychodzi hiperinflacja. Kierkegaard miał poetycki zmysł, nazywa swoje 
pojawienie się na świecie pojawieniem się weksla, który nie ma żadnego pokrycia 
w świecie. Nie da się rozgraniczyć biografii filozofa oddzielić od tego, co 
pozostawił.

W jego dziełach ogromne napięcia wewnętrzne i sprzeczności. Jest on ciągle 
myślicielem odczytywanym na nowo. Ciągle sensy grają ze sobą. Nie da się go 
interpretować w jeden sposób.

Życie jest tematem, pojawia się w różnych okresach jego twórczości. Zmarł bardzo 
młodo (42 lata), niezwykle twórczy. Życie spędzone w jednym miejscu, 
w prowincjonalnej Kopenhadze. Dostatnie życie dzięki spadkowi po ojcu. Miał 
nawet sekretarza, jedną z największych bibliotek. Poziom życia dostatni, 
wygodny.

Ojciec spłodził go bardzo późno. Matką po śmierci pierwszej żony, była służąca. 
Kierkegaard miał poczucie bycia moralnym bękartem, to wpływało na jego 
psychotyczną psychikę. Dziecko bardzo starego ojca. Ojciec z pochodzenia prostym 
chłopem, był pastuchem, w młodości cierpiał głód i chłód, *legenda rodzinna* 
głosiła, że przeklął Boga. To było doświadczenie, które zostało też 
przetransponowane na życie potomstwa. Przyjęcie tezy o zemście Boga na 
potomstwie. W domu bardzo ponura atmosfera. Mit, który głosił, że wszyscy będą 
umierać. Soren z bratem jedynymi z potomstwa, które przeżyło, Soren świadkiem 
śmierci 5-tki rodzeństwa. Przekonanie, że jego też spotka ten los.

Ojciec fanatycznie przywiązany do pewnych doktryn religijnych. Nie było to 
chrześcijaństwo czystego nurtu. Bardzo ostra sekta, która nazywała się *sektą 
braci Morawskich* -- odłam luteranizmu nakłaniający do wyrzeczenia się 
spełniania wszelkich potrzeb. Uznawała ona, że Bóg ma bezwzględny priorytet, ma 
zawsze rację w stosunku do tych, którzy w niego wierzą, ale ta wiara nie jest 
niczym zagwarantowana. Genezą proces wychowawczy, obraz Boga, który jest Bogiem 
żądającym, ale nigdy Bogiem miłości, przygarniającym, rozumiejącym człowieka. 
Bóg jednostką niedostępną dla oglądu człowieka. Bóg najbardziej dramatycznego 
doświadczenia. Stąd bojaźń i drżenie jako jedyny stosunek autentyczny, jednostka 
jest niczym, która nigdy nie może mieć racji. Boga doświadcza się w intensywnie 
negatywny sposób.

Wykształcenie Sorena rozpoczęło się w domu. Ojciec posiadał środki, mógł 
zapewnić najlepszych nauczycieli, profesorów, jakich oferował system edukacyjny 
Danii. Później posłany do najlepszej szkoły. Tam, jak świadczą relacje, Soren 
był *dziwny*, był malowanym ptakiem. Mimo nikłej postury, wycofania, 
refleksyjności, posiadał ogromną inteligencję analityczną oraz zmysł do szybkiej 
riposty (co przekształci się w ironię, z której zrobi oręż filozoficzny). 
Młody, wycofany chłopiec, zawsze skromnie ubrany (przydomek *skarpeta*), 
samotny, melancholijny, smutny, pozbawiony ciepła rodzinnego domu. Szkolony 
w skomplikowanych doktrynach teologicznych, czytając mnóstwo książek, ćwiczący 
z ojcem spacery po Kopenhadze bez wychodzenia z domu. Kierkegaard z pamięci 
odtwarzał wszystko. To wpłynęło na sposób, w jaki pisał, ujmował problemy. 
Wyłamał się z tego, co stanowiło o istocie filozofii europejskiej -- systemie 
Heglowskim.

Studia filozoficzne, teologiczne, językowe. Znawca greki, łaciny, znawca 
tradycji. Jego niezależność filozoficzna zaznaczyła się w tym, że wyłamał się 
z Heglizmu, który był jedynym przyjętym paradygmatem. Bunt przeciwko filozofii 
Hegla (nie jedyna, również młodohegliści/lewica heglowska się wyłamywała). 
Trzeba pamiętać o stosunku Kierkegaarda do Hegla. Jego walka z nim polegała też 
na tym, że to był *obosieczny miecz*, godził go jego własną bronią. 
Kierkegaardowi ciężko było się wyzwolić z żargonu. Stylistycznie czasem 
upodabniał się do jego stylu. Trzeba pamiętać, że język duński był niesprawny 
filozoficznie, Kierkegaard musiał w nim sam wytworzyć pewne terminy, które nie 
funkcjonowały w tym języku. Kierkegaard połączył różnego rodzaju poziomy 
językowe -- ściągnął język ulicy, restauracji, kawiarni, policji... . Zadziałał 
jak filozof, polityk i artysta. Mnóstwo porównań, metafor. Wprowadzenie 
codzienności do tego, co jego rozumienie filozofii podnosiło na najwyższy 
poziom.

Co do Hegla, to trzeba pamiętać, że cały racjonalizm Heglowski został 
zanegowany. Kierkegaard nie chciał przyjmować wizji świata przyjmującej 
ostateczne rozwiązania, dochodzący do tego, co nazywa się prawdą jako całością. 
Odrzucenie czegoś takiego, jak *mediacja*, jeśli rzeczywistość ma charakter 
racjonalny a pojęcia mają korespondować z procesem dochodzenia do prawdy, to 
wszystkie prawdy są prawdami potrzebnymi, nie ma absolutnych sprzeczności, 
proces jest procesem aproksymacyjnym. *Mediacja*, które uzgadnia rzeczywistość 
z myślą, by można było osiągnąć prawdę absolutną w długiej perspektywie (jak 
chce Hegel), jest nie do przyjęcia. Prawdy nie da się zobiektywizować, osiągnąć 
w całości. Po drugie cała dialektyka rozwoju Hegla (tezy, antytezy, syntezy) gra 
dwóch elementów, która muszą siebie znieść, aby odnaleźć się w tym trzecim, 
nie jest do przyjęcia. Bliższe rzeczywistości człowieka jest albo-albo, które to 
zastąpiło. Rozum jest skupiony na sprzecznościach, nie ma  natury, którą można 
ujmować jako coś racjonalnego. Człowiek sprzecznością, napięciem. Podejście 
Hegla jest tu nieprzydatne. Kierkegaard będzie zajmował się tym, co jednostkowe. 
U Hegla to się nie liczy, musi przekroczyć siebie, żeby dojść do ogólności. 
U Kierkegaarda to właśnie się liczy.

Proces samorozwoju Kierkegaarda zainicjowany dziełami. Kierkegaard wpada w sidła 
hazardu, zostaje przez ojca wykupiony, wraca do domu. Ma myśl, którą opisuje 
jako przełomową: doszedł do kresu i chciałby ten kryzys przełamać. Gdzieś 
powziął myśl dla której chciałby żyć i umrzeć. Myśl o nim samym i drugiej 
jednostce. Rozpoczyna proces autoekspresji, budowania dzieła, które ma dokonać 
negacji, wyjść na etap pozytywny, aby pokazać jak można ukazać proces stawania 
się sobą samym przez jednostkę. To jest jeden z głównych tematów filozofii, 
jeśli nie fundamentalny: stawanie się jednostki sobą samą. To zagadnienie nie 
istnieje dla Hegla (ponieważ już jest teza zanegowana), Kierkegaard będzie to 
obracał na wszystkie strony.

Problem komunikacji: jak można mówić, jak można uprawiać filozofię, jak wybrać 
tego, który ma być odbiorcą? Dwie figury dyskursu -- mają unaocznić zakres 
tematyki, główne tezy, propozycje rozwiązań. Dwie pozytywne figury:

- Sokrates -- Kierkegaard zafascynowany sokratejską metodą badania, rozbijania; 
ironia, którą Kierkegaard bardzo twórczo rozwinie. Ironia polega na tym, że 
przyjmuje się coś na niby, punkt widzenia przeciwnika będąc przekonanym, że jest 
to punkt widzenia fałszywy. Doprowadza się to przez zabiegi słowne do absurdu 
i udowadnia całkowity brak racji u przeciwnika. Ironia Sokratesa skierowana do 
drugiego, ironia Kierkegaarda zwrócona do środka, na siebie samego, wyrzucam te 
wszystkie pokłady bytu nieautentycznego, które mnie blokują (blokują wgląd 
w siebie samego). Blokują ten stan pożądany konkretu, jednostkowości, 
subiektywności. Dopiero swoistego rodzaju oczyszczenie, zastosowanie ironii 
w stosunku do siebie samego pozwala mi ujawnić moje możliwości, próbować coś, co 
będzie wyłącznie moim własnym ja. Uchwycenie swojej podmiotowości. Rozłożenie 
pewnych sił w sobie samym. Zobaczyć jak ja mogę z tym żyć, co zrobić ze sobą 
samym. Pierwszy etap poszukiwań negatywnych.

Kierkegaard właściwie był (jak się dzisiaj uznaje) pierwszym twórcą pojęcia 
psychoanalizy, pierwszym twórcą, który sięgnął do ciemnych, utajonych sił, które 
zawsze człowiekiem rządziły i których nie mógł on rozpoznać. Próbował je 
racjonalizować, nie udawało mu się to do końca, bo człowiek jest sprzecznością.

Ironia przejęta od Sokratesa, przerobiona pod wpływem romantyków, ma się 
stosować do tego, że przyjmuję negatywny, zawieszający stosunek do tego, co 
uznawałem za swój byt, za swoją egzystencję. Zawieszam, by ją oczyścić, co 
pozwoli stworzyć ją jako wyłącznie moją, subiektywną.

Komunikacja pośrednia. Nie mogę udawać, nie mogę wyjść z siebie samego, nie mogę 
przyjąć punktu widzenia, który nie jest moim punktem widzenia, bo to by 
prowadziło do absolutnej nieprawdy. To próbuje się robić na uniwersytecie. Próba 
przedstawienia pewnych idei -- to jest Hegel. Tak się nie da. To wpływa na 
komunikację, która nie jest adresowana do nikogo. Komunikacja bezosobowa, 
pozbawiona więzi międzyludzkiej, podmiotowości, próba zachowania obiektywności. 
Trzecia osoba, pisma tworzone z myślą, aby pozostawić obraz czegoś 
niezachwianego, są jedynie eksperymentem myślowym. One nic człowiekowi nie dają. 
Hegel nie żył wedle swojej filozofii, nie mógł żyć, był człowiekiem skończonym. 
Nie mógł pogodzić Hegla -- małego człowieka, z wielkim Absolutem, to jest 
śmieszne, to jest nadużycie. Natomiast ja mogę próbować pisać mówiąc siebie do 
ciebie. Mówiąc jak człowiek o ograniczonej perspektywie do drugiego człowieka 
o ograniczonej perspektywie. Wytłumaczyć punkt widzenia, albo zastanowić się nad 
wieloma punktami widzenia i rozważyć, który mógłby być najlepszy. Ale zawsze 
muszę siebie postawić naprzeciw ciebie. To jest cały proces komunikacyjny. Nie 
mogę mówić do jakiegoś anonimowego, nieistniejącego podmiotu.

Ale jak to zrobić? Kierkegaard był niezwykle utalentowanym pisarzem. Wyczucie 
języka i ludzkich spraw. Widział, że człowiek nie jest sprowadzalny do żadnej 
jednej formuły, jakiejś idei. Wpadł na pomysł (nie był tutaj inicjatorem, bo 
przejął pewien sposób komunikacji, który zaproponował mu romantyzm) -- rozpisał 
siebie samego, swoją bogatą osobowość twórczą, na to, co nazywa się jego 
*dziełem pseudonimowym*. Stworzył pomocnicze figury dyskursu, przypisał im pewne 
zadania, nazwał ich w odpowiedni sposób. Sam ustawił się na zasadzie starszego 
kolegi i rozpoczął jedną z największych przygód w dziejach filozofii -- pisał 
dzieła anonimowe, tworzył pewne osobowości reprezentujące cząstkowe, subiektywne 
prawdy, te prawdy przedstawił innym jednostkom, które mogą, ale nie muszą się 
taką problematyką zajmować. Tutaj jego ogromna i bardzo twórcza rola -- 
filozofa, który zmienił całkowicie nasz sposób ujęcia jednostki.

Moment zwrotny, w którym Kierkegaard ma ideę myśli, wedle której będzie żył, dla 
której może umrzeć. To jest myśl o nim samym, ale też i myśl o Tobie. Myśl 
o konkretnej jednostce. Przewodnia linia, której on się będzie trzymał. Musi się 
zwrócić do jednostki absolutnej, ale to za moment -- do tego się dochodzi, tego 
nie można założyć. Żeby to przedstawić, to nie mogę tego zrobić w sposób 
bezpośredni, jak Hegel, cała tradycja niemiecka, nowożytna a nawet starożytni. 
Ja muszę zmienić tryb komunikacji. To jest jeden z najbardziej genialnych 
chwytów. To się zleje w jedno, żeby przez zmianę sposobu mówienia chwycić 
przedmiot i dopasować go do formy, formę do przedmiotu. To jest intuicja twórcy, 
który chce przekonać do swoich racji, ale nie narzucając niczego. Rozpisze 
osobowość twórczą na poszczególne pseudonimy (stworzy pomocnicze podmioty 
wyrażające mnie) -- one przedstawią swoje racje. Kierkegaard świadomy procesu 
poszukiwania, który jest procesem ograniczonym, pozbawionym dumy, pychy 
przekonania o swoich racjach Heglistów. Nie ma całości, jest cząstka, ona się 
będzie najbardziej liczyła. Cząstkę będzie reprezentował podmiot wysławiający, 
przedstawiający różne racje. Potem oczywiście te prawdy będzie trzeba w jakiś 
sposób uzgodnić. Jednak perspektywa człowieka jest perspektywą ograniczoną. Dla 
Hegla wszystko było jasne (a w każdym razie stanie się jasne, kiedy pochód ducha 
absolutnego zakończy się, będzie etap końcowy, osiągniemy pewną perspektywę, 
która nie jest nigdy perspektywą człowieka, perspektywą Boga -- owszem, dla 
Niego wszystko może być jasne, struktura świata jest czytelna). Kierkegaard 
wchodzi w strukturę bytu jednostkowego. Zacznę was informować o tym, co moje 
pseudonimy przemyślały, przedstawiły. To wszystko dotyczy spraw nam bliskich. 
Ironia, którą przenoszę z kwestionowania siebie samego na kwestionowanie innego 
człowieka.

Nim Kierkegaard poweźmie proces twórczy dzieją się w jego życiu rzeczy, które 
zaważą na całych jego losach. Osławiona sprawa z Reginą Olsen -- dziewczyną, 
z którą się zaręczył, z którą zerwał, którą unieśmiertelnił w wielu motywach, 
która będzie w dziełach występowała pod wieloma postaciami. Coraz bardziej 
będzie zaznaczała się samotność, autoalienacja, wyobcowanie. Kierkegaard nigdy 
nie miał przyjaciół. Nazywano go odludkiem. Był sam, mógł sobie na tę samotność 
pozwolić. Pewne cechy jego dzieła wykazują działanie rekompensacyjne. Chciał 
sobie zrekompensować to, że wybrał samotną drogę, która miała go prowadzić do 
spotkania z tym, co jest prawdziwym Absolutem, którym jest Bóg.

Kierkegaard rozpoczyna szaleńczy proces twórczy. Chce opisać jednostkę, prawdę 
w stanie tworzenia się, która jest złożona ze sprzeczności (bo nie ma całości 
heglowskiej). Pisze dzieła. Rozpoczyna od tego, co ma zilustrować jedyny 
właściwy stosunek do rzeczywistości, to jest alternatywa. To jest sławetne 
*Albo-albo*. Człowiek jako nigdy nierealizowalna synteza duszy-ciała, 
skończone-nieskończone, wolność-konieczność, jest poszukiwaniem samego siebie. 
To poszukiwanie nie może odbywać się na zasadzie łączenia sprzecznych elementów 
w syntezie. Nie ma w świecie koniunkcji i łączeń, są jedynie alternatywy. Jak to 
pokazać? Stworzenie dzieła, które rozpocznie ilustrację rozwoju człowieka. Jest 
on trójetapowy (heglowska metodologia zastosowana, by ją zmienić i porzucić). 
Pokazywanie tego, jak człowiek rozpoczyna wielką przygodę z własnym istnieniem. 
Niepewność, sprzeczność, jakieś sygnały płynące we mnie, których nie mogę do 
końca zrozumieć, ale staram się je uchwycić. Będę pisał dzieło, które samo 
stanie się ilustracją tego problemu. Pierwsze dzieło Kierkegaarda pokazuje 
alternatywę, jaką jest byt ludzki w świecie. Nałożenie pewnych praw/materii na 
formę, ma zilustrować sobą samym problem, jaki ukazuje.

Pierwszym wyborem wybór estetyczny -- zmysłowość, cielesność, pożądliwość. To 
dzieło pokazuje, jak nie da się pogodzić pewnych postaw życiowych: *Albo-albo*. 
Dzieło ma nie być autorstwa Kierkegaarda -- taka jest jego intencja. Sięga się 
do chwytu, który jest czymś więcej, niż chwytem literackim, ponieważ pokazuje 
kondycję naszego bycia w świecie. Przypadkowość -- przecież nie mamy racji ku 
temu, by zaistnieć. Jaka jest przyczyna naszego istnienia? Na pewno nie nasi 
rodzice, bo oni nie dają racji. Jesteśmy bytami przypadkowymi. To musi być 
pierwsza obserwacja człowieka, próba oswojenia tej sytuacji. Kierkegaard ma to 
zrobić. Twierdzi, że został zapoznany ze zbiorem pism, dziennika, *przypadkowo* 
je zdobył. Zdobył je jako Wiktor Eremita, gdzieś w antykwariacie je nabył. On ma 
je tylko uporządkować, zrobić wstęp. Wydawca opisuje zetknięcie z czymś, czego 
nie może zrozumieć, pojąć do końca. Przedstawia serię pewnych pism, które mają 
zilustrować postawy życiowe.

Pierwszą postawą, którą redakcyjnie umieszcza, jest **postawa estetyczna**. 
Kierkegaard twierdzi, że Hegel mówił, że człowiek zaczyna od zmysłowości. Jednak 
czym ta zmysłowość? Ona by była pierwszym rozeznaniem w świecie, w którym się 
znalazłem, a który nie wiem, czym jest. Doznanie polega na tym, że świat jest 
bogaty i niezrozumiały. Ten świat tworzą też ludzie, relacje. Jest jeszcze 
sztuka, ale ta sztuka jest dziwnie poukładana. Cały *chaos*. Ten chaos zostaje 
opisany przez nieznanego autora. Ten chaos jest czymś przerażającym -- wyraża on 
pewne fałszywe dążenie człowieka do czegoś, co nazywamy *szczęściem*. To jest 
idea życia estety. Wydaje nam się, że możemy być estetą i zyskamy szczęście, 
samozadowolenie, że zyskamy pewien sens. Życie przygodą, chcielibyśmy znaleźć 
jakąś orientację. Z tych chaotycznych, układanych przez Wiktora Eremitę, pism, 
wyłania się pewien obraz, który nazywa się *życiem estety*. Teraz musimy go 
usystematyzować. Musimy powiedzieć o co w tym życiu estety chodzi, albo raczej 
o co nie chodzi. Co nie pozwala mu uzyskać pełni jednostkowości, a więc być 
w pełni człowiekiem. Jeśli to jest pierwszy etap (nie chronologicznie, kolejność 
nie jest istotna, człowiek dokonuje wyboru). Ta postawa charakteryzuje się 
przede wszystkim tym, że ja próbuję, nie wiedząc o tym czasami, rezygnować 
z siebie samego i lokuję sens swojej rzeczywistości w czymś zewnętrznym. To, co 
zewnętrzne, to jest świat (szeroko pojęty). Nigdy nie definiuje się takich pojęć 
jak *przyroda*, *natura*, nie lubi paradygmatu naukowego, nie ufa mu. Esteta, 
odchodząc od siebie samego, lokuje przestrzeń społeczną, tam widzi sens i swoją 
realizację. Jednak ta realizacja nie jest właściwie realizacją żadnych celów, 
tam nie ma nic. Jeśli esteta chciałby, na przykład, osiągnąć pewien poziom 
majątkowy, to musiałby pracować. Jednak estetę męczy praca. Męczy go przede 
wszystkim coś, co wymaga pewnego powtórzenia. Powtórzenie to jest determinacja, 
albo rezolucja moralna, to jest uznanie czegoś za wartościowe i kontynuowanie 
tego, co wartościowe. To jest na przykład związek małżeński, narzeczeński. 
(Wiemy, jak Kierkegaard postąpił z narzeczoną, zerwał związek, nie chciał 
powtórzeń. Był na etapie szukania i wiedział, że to, co egzystencjalizm nazywa 
zaangażowaniem może mu wolność odebrać. Oczywiście esteta nie rozumie jeszcze 
natury wolności. Jest przekonany, że zaangażowanie jest niszczące). Trzeba 
przebierać w tym, co nazywa się możliwością. Zewnętrzność, niechęć do 
zaangażowania, do tego, co społeczne, do czegoś, co przypomina etos burżuazyjny. 
Estecie przypisana pozornie dobra cecha, że walczy się z jakąkolwiek 
stabilnością społeczną, nie angażuje się, wybiera się możliwości, przebiera się 
w nich. Teraz wyłaniają się dwa typy estety:

1. Hedonistyczny -- dość prosty, zbudowany na freudowskim libido. Żądza, 
spełnianie jej. Żądz o charakterze erotycznych. Czysta zmysłowość, żywioł muzyki 
pochłania Don Juana -- to on jest figurą dyskursu estetycznego. Na koniec gorzka 
refleksja, libido nic nie dało, jedynie osłabiło siły żywotne, nie zbudowało 
żadnych trwałych więzi, bo esteta musi ponieść klęskę.
2. Refleksyjny -- ma stosunek do rozkoszy życiowej taki, że woli refleksję nad 
nią, niż angażowanie się na przykład w pewne czynności, które tę rozkosz by 
mnożyły, pogłębiały. Jest to opisane w tekście *Dziennika uwodziciela*. Tam się 
ukazuje przygodę człowieka, który z samego procesu uwodzenia czyni swoje życie. 

To wszystko się kończy źle, mówi Kierkegaard. Kończy się tym, że esteta, który 
boi się przede wszystkim nudy (przeraża go, że mógłby nie znaleźć nowych 
podniet, pewnego dnia obudzić się znużony i nie wiedzieć, co ma ze sobą zrobić). 
Popada on w to, co Kierkegaard opisał po raz pierwszy, w trzy stany:

- melancholii -- znużenie pewnego elementu naszej syntezy, której nigdy nie 
możemy zrealizować, to jest choroba ducha, to jest przemęczenie ducha, gdy 
patrzy co elementy takie jak cielesność czy libidalność (czysta zmysłowość) mogą 
z nami zrobić; one nami władają, to jest ta ciemna moc, której nie możemy 
opanować. To jest nie tyle smutek, ile brak jakiejkolwiek jedności. Życie estety 
jest w sensie negatywnym sprzeczne, jest brakiem jedności, nie da się nigdy go 
scalić.
- lęku
- rozpaczy -- Kierkegaard nie może tego tłumaczyć posługując się Wiktorem 
Eremitą, bo to go przerasta. Trzeba stworzyć nowy podmiot twórczy. Dokonuje 
tego w dziele *Choroba na śmierć*, gdzie rozpacz zostanie opisana jako 
stosunek do siebie samego, który jest stosunkiem negatywnym, więc albo nie 
będę chciał być sobą, albo będę chciał być sobą, czyli popadnę w dumę, albo 
popadnę w coś, co będzie niedowartościowaniem. Obie te dwie postawy nie 
pozwolą na uzyskanie jakiejkolwiek równowagi, jakiejkolwiek syntezy, która 
by się trzymała przynajmniej tymczasowo. To są charakterystyczne typy, które 
są tak rozpowszechnione w Europie współczesnej. To są ludzie nieszczęśliwi, 
którzy kryją swoje kondycje. Rozpacz, która powinna ich pchnąć do zmiany 
tego trybu życia, jest przez nich przeżywana i przybiera postać 
metafizycznego smutku, zniechęcenia do życia, depresji, która korzeniami 
tkwi w bycie ludzkim i czyniącej z nas wszystkich nieszczęśników. 

To, co jest pozornie nakierowane na spełnienie pewnej żądzy, rozkoszy, jest 
przeciwieństwem. Życie estety osiąga swoje przeciwieństwo. Nie byłoby to nic 
złego, gdybyśmy ten stan mogli opuścić na rzecz innego członu alternatywa. Nie 
ma żadnych racji za tym, że musimy go wybrać. Życie człowieka jest przypadkowe, 
to tylko nasza wolność (jeśli ona zadziała). Dokonujemy zmiany, ale jedynie pod 
własnym wpływem, którego też nie możemy rozumieć, i przechodzimy na etap, który 
pozwala nam opuścić ten pierwszy. To jest dialektyka nieheglowska, to jest 
dialektyka jakościowa. Ona działa nie w ciągu, nie w paśmie pewnych procesów, 
które są harmonijne (jak u Hegla), ona działa wstrząsowo, ona burzy i nie jest 
w stanie niczego syntetyzować. Tu jest totalna destrukcja. Trzeba w zasadniczy 
sposób porzucić pierwszy sposób istnienia (być może jest tu jakaś ingerencja 
z zewnątrz, Kierkegaard będzie mówił o pewnej interwencji boskiej), przechodzi 
się skokiem wykluczając etap estetyczny, przechodzi się do etapu **etycznego**. 
Jednak tu jest paradoks, etap etyczny jest ukazany w *Albo-albo*, to jest też 
odnalezione w tych pismach, to są listy człowieka, który stara się nawrócić 
estetę z pierwszego tomu. (Nie wiadomo co z *dziennikiem uwodziciela*, czy to 
jedna osoba, czy dwie osoby?) To jest głos rozsądku, tu po raz pierwszy 
Kierkegaard jest dosyć wyrozumiały dla Hegla. Etap etyczny to etap heglowski, 
czyli obiektywności. Poszanowania tradycji, instytucji, więzów małżeńskich, 
tego, co społeczne. Tutaj mamy głos rozsądku, który apeluje, że człowiek musi 
wybrać siebie samego. Wybrać, najlepszą drogą jest *rozpacz*. Ta rozpacz będzie 
tak silna, że przejdzie w coś pozytywnego. Będzie taką siłą, jak ironia. Rozpacz 
pchnie mnie na wyższy etap mojego rozwoju. Przejdę od tego, co jest jednostkowe, 
co jest związane z moją źle rozumianą wolnością, co jest związane z moim pędem 
ku twórczości, swobodzie, szybowaniu, przebieraniu w możliwościach, muzyce, 
poezji, ona mnie z tego wyrwie i nakaże mi patrzeć na wartości tzw. obiektywne, 
czyli na przykład na etykę, w sposób pełen posłuszeństwa i tam szukać 
rozwiązania tego, co jednostkowe, w oparciu o to, co ogólne. To jest jedyny 
ukłon *błazeńskiego kapelusza Kierkegaarda* w stronę Hegla. Jest tak, że 
estetyka się utopi we własnym niespełnieniu, w obsesjach, rozpaczach, 
melancholiach. Ma wiele dobrych cech (co będziemy widzieć, jak przeczytamy 
*Dziennik* estety), ale ona nie wystarcza, jednak nie należy myśleć, że 
wystarczy też etap etyczny, powie już sam Kierkegaard. Etap etyczny chciałby 
pozbawić człowieka bardzo cennego wsadu subiektywności i jednostkowości, ale 
tutaj przez estetę pojętego wręcz opacznie, i włożyć włożyć pewną treść ogólną, 
a tego się nie da zrobić. Czyli trzeba będzie, tak jak mówiłeś, Heglu, 
zanegować, ale negując nie zostawić nic z elementów, które są poprzedzające, to 
nie jest synteza. Dopiero odniesienie do trzeciego porządku, który Kierkegaard 
nazwie porządkiem wiary, może uczynić, że jednostka swoją jednostkowość nie tyle 
uchroni, ale ją zbuduje w autentyczny sposób. To jest pierwszy zarys tego, co 
można by nazwać filozofią Kierkegaarda.

### Podsumowując

Młody człowiek, który ma pewne skrzywienia charakterologiczne. Jest outsiderem, 
buntownikiem, jest niesamowicie nowatorski, łączy tradycję z nowymi treściami. 
Wpada na metodę komunikacji pośredniej, po raz pierwszy w dziejach filozofii 
posługuje się pseudonimem, a więc częścią swojej osobowości twórczej, i wyposaża 
ją w część swoich poglądów, które muszą zostać skonfrontowane z innymi 
poglądami, aby zachować dla siebie ostatnie słowo i robi to. Pokazuje rozwój 
(próbę, projekt) tego, co zostanie nazwane egzystencją autentyczną. Ta 
egzystencja musi być odniesiona do czegoś, co jest absolutnie jednostkowe, 
absolutnie autentyczne i jedyne, ale nie dane nam nigdy wprost. To jest pewien 
obrys, wprowadzenie do filozofii Kierkegaarda.

## Wykład 3 -- 15.03.

Kierkegaard przejdzie do historii narracji filozoficznej jako ten, któremu udało 
się złączyć dwa typy komunikacji: tej balansującej na granicy poezji, 
literatury, mitologii, sięgającej do archetypów historii światowej (lecz również 
do współczesności, kryzys jednostki ludzkiej). Wykorzystuje ironię, którą 
zastosuje przede wszystkim do swojej własnej osoby. Bierze dystans do siebie 
samego, swojej biografii, tego, co go otacza, interesuje.

Tkanka biograficzna jest dosyć uboga. Dramatyczne dzieciństwo półsieroty. 
Chłopiec stygmatyzowany przez społeczeństwo jako ten inny, jako *malowany ptak*. 
Kierkegaard umie te procesy przepracowywać. Orężem wyobraźnia, ogrom lektur, 
które go pochłaniały. Z drugiej strony też dzieciństwo i wczesna młodość poddana 
niewyobrażalnemu rygorowi człowieka, który już właściwie jest starcem, jest 
coraz bardziej moralnie wymagający, jakby chciał wynagrodzić przewiny, które 
wyzna będąc praktycznie na łożu śmierci -- przekleństwo Boga. Te problemy mogą 
nam się wydawać odległe (tak jak warstwa religii), ale wtedy był niezwykle 
istotny.

Kierkegaard przechodzi coś, co można nazwać zwrotem osobowości popadania w to 
bagno estetyzmu, w bagno kłamstw, rozkoszy o charakterze zmysłowym, sensualnym. 
Legendą jest pobyt w domu publicznym, Kierkegaard był mizoginem, był 
antyfeministyczny, miał zahamowania jeśli chodzi o kontakty seksualne. Był 
człowiekiem, który po przewrocie, wybraniu jedynej myśli, dla której chciałby 
żyć i umrzeć, zdecyduje się na życie w samotności.

Myśl Kierkegaarda jest ciężka do uchwycenia, do scharakteryzowania. Jest 
rozpisana na wiele głosów, osobowości. Do dzisiaj gorąco dyskutuje się kwestie 
pseudonimów. One są znaczące, stanowią znaki w dziele.

Zaczęliśmy od pierwszego okresu, który który Kierkegaard opisuje jako etap 
estetyczny. Grupa pseudonimowych osobowości o imionach, które mają nas 
orientować co do charakteru przedstawianych tam myśli.

Kierkegaard nie był konsekwentny, jeśli chodzi o grę intertekstualną między 
pseudonimami. Dzieło *Post scriptum* -- ogromny komentarz do swojego dzieła. To 
też jest dzieło pseudonimowe, komentarz do *Okruchów filozoficznych*. Odwołuje 
on to, co tam powiedział. Powiedział, że nie powinno się identyfikować dzień 
pseudonimowych z nim samym. Czy jakiekolwiek wysiłki interpretacyjne będą 
zasadne? Czy nie jest to kokieteria ze strony Kierkegaarda? Problem może wygląda 
skomplikowanie, ale sam Kierkegaard zwraca uwagę, żeby śledzić postęp jego 
myśli. Rozpisując się na autorów wskazuje na rysy swojej osobowości, na cechy, 
które w danym okresie przeważają w tym wszystkim, co podejmuje, co chce 
objaśnić. Z drugiej strony komunikacja pośrednia służy temu, by zwrócić się 
bezpośrednio do jednostki. Nie chodzi o to, żeby ludziom cokolwiek narzucać (to 
robi Hegel, Schopenhauer), myśliciele romantyczni już zwracają się inaczej, 
przede wszystkim szukają wątku podmiotowego, do niego się zwracają. Wątkiem 
naczelnym zwrócenie człowieka jemu samemu. Restytucja tego, o czym 
zapomnieliśmy. Uczynienie człowieka jednostką. Jednostka Kierkegaarda jest 
jednostką w swoim własnym doświadczeniu, zwróceniu do tego, co jest źródłem 
subiektywności. Tam będzie mieszkała prawda. Chodzi o to, by jednostce 
przywrócić jej samej, odrzucić jej to, co ją kiedyś zobiektywizowało, przeniosło 
do świata materialnego, historycznego i tam kazało jej szukać czegoś, co jest 
jej istotą (czemu winny jest Hegel). Nie ma czegoś takiego, jak istota 
człowieka. Człowiek, jeśli czymś jest, to jest pewnego rodzaju dynamiką. Pewnym 
procesem budowania się, tworzenia. jest przede wszystkim niedającą się nigdy 
zaspokoić sprzecznością, albo zespołem sprzeczności.

Trzeba powiedzieć, że Kierkegaard uznaje człowieka za pewnego rodzaju triadę. Na 
ile Hegel (wróg numer 1) staje się tutaj dawcą terminologii? Z jednej strony 
walka z ideami, meritum problemów, które Hegel przedstawił; z drugiej strony 
zapożyczenie choćby samego języka. Ulega się wpływowi wroga. Posługuje się jego 
metodą, by tym celniej go uderzyć, to chyba jest najbliższe prawdy.

Restytucja jednostki w jej niepowtarzalnej indywidualności jest naczelną tezą, 
linią Kierkegaarda. To jest możliwe w momencie, kiedy człowiek przejdzie pewne 
etapy, stadia, sfery w tym, co Kierkegaard nazywa dialektyką jakościową (w 
odróżnieniu od dialektyki heglowskiej, która oparta jest na ciągu nieskończonych 
koniunkcji, które są mediatyzowane, sprzeczności zawsze zostają rozwiązane, 
zawsze w perspektywie jest prawda, która jest całością i dokonuje zamknięcia, 
holistycznego rozwiązania, to jest kres filozofii). Jeśli można mówić 
o dialektyce, to tylko o dialektyce skoków. Tu dialektyka nie odnosi się do 
tego, co przez rzeczywistość rozumiał Hegel, ale jest związana przede wszystkim 
z człowiekiem, jego rozwojem. Nie ma żadnego planu (o ile człowiek go nie ma), 
ten rozwój będzie uzależniony od pewnych stanów, które jednostka będzie musiała 
wybrać w dramatyczny sposób.

Żeby to wszystko przedstawić, to Kierkegaard musi opisać te stadia na drodze 
życia. Nie ma tu żadnej chronologii, żadnego łańcucha przyczynowo-skutkowego. 
Opisze to jako pewne punkty rozwoju (lub braku) na drodze życia jednostki.

Kierkegaard był zdania, że większość z nas rodzi się estetykami, większość z nas 
w tym stanie pozostanie, większość z nas jest z tego zadowolona bo nie ma 
świadomości, że można skoczyć na wyższy sposób rozwoju.

Podział estetyka na dwie kategorie (nierefleksyjny i refleksyjny). Estetyk jest 
jednostką, która fałszywie pojmuje siebie i fałszywie lokuje swoje dążenia, 
projekty, plany, wybory. Ucieka od siebie samego i chciałby osiągnąć swoje cele 
(które naprawdę nie są celami), poprzez posłużenie się tym, co nie jest nim, 
poprzez odniesienie się do świata zewnętrznego, do tych komponentów, które 
zawsze go pociągną na dół. Jakie to komponenty? Człowiek złożony z takich 
komponentów metafizycznych, które w żaden sposób nie są do pogodzenia. Musiał 
uwzględnić to, co jest materialne, przeciwstawione duchowemu. Dla Hegla 
zmysłowość, materialność jest tym, co musi ulec zanegowaniu Kierkegaard się 
z tym zgadza. To jest tym, co nie jest indywidualizujące, przeciwnie -- 
materialność wpycha do gatunkowości, do tego, czego Kierkegaard boi się 
najbardziej. Materialność, bezpośredniość, jest tym, co charakteryzuje bardziej 
gatunek, niż jednostkę. Temu przeciwstawiona duchowość, bardzo wiele jest 
określeń duchowego u Kierkegaarda, łączy się to z pojęciem duszy, ducha, jaźni. 
To zostaje ze sobą skonfrontowane,

Oprócz tego, co jest materialne i duchowe, tego, co jest zmysłowością 
i świadomością, to jest pierwsza seria sprzeczności. Jest jeszcze to, co 
charakteryzuje kondycję bytu ludzkiego -- skończoność. Skończoność jest motywem, 
który się przewija w filozofii. Konfrontacja z nieskończonością. Doczesność vs 
wieczność. Wolność vs konieczność. Możliwość vs aktualność. To jest wszystko 
związane z kategoriami, które mają określać jednostkę ludzką, człowieka. Gdyby 
można było to wszystko pogodzić, to człowiek byłby syntezą spełnialną, a tak nie 
jest tą syntezą. Mało tego: jeśli na pierwszym etapie: (w sensie dialektyki 
jakościowej) estetyki, my wybieramy pierwsze elementy tych syntez, to robimy to 
kosztem drugich, tych następników. Jeśli topię się w bezpośredniości i żądam 
scalenia mojego aparatu zmysłowego, interesuje mnie świat barw, kolorów, 
zapachów, piękne kształty, muzyka, to, co zmysłowe, to chwilowo mam żądzę 
zaspokojoną piękna zmysłowego, ale inne zaspokojenie nie jest możliwe. Odchodzi 
ode mnie sfera duchowego, choćby nawet potępiana przez Kierkegaarda rozumność 
czy intelekt, ale w tym przypadku jest ona czymś wyższym. Kierkegaardowska 
dialektyka jest dialektyką jakości, nie przechodzenia na zasadzie mediacji, 
których Kierkegaard nie chce przejąć od Hegla, ale przeciwnie, na pogłębianiu 
ich, na wzmacnianiu ich, bo na tym polega bycie jednostką, będzie ona wzmacniała 
te sprzeczności.

Esteta pozostaje na pierwszych elementach bycia człowiekiem z pominięciem 
i pogwałceniem innych komponentów, które być może pchnęłyby go na wyższe etapy 
rozwoju. Jest on człowiekiem zawieszonym między dwoma światami. Lokując swoje 
projekty i życzenia w świecie zewnętrznym traci kontakt z tą rzeczywistością. 
Chciałby wiecznie fruwać między możliwościami. Realizacja możliwości go nie 
interesuje. Wieczne przebieranie, wybieranie w czymś, co wydaje się dawać mu 
przyjemność, prowadzi do znużenia, nudy, których boi się najbardziej. To byłoby 
do przyjęcia, gdyby nie to, że na horyzoncie bycia estety nie zarysowało się coś 
jeszcze bardziej dramatycznego, coś bardziej rodzącego cierpienie. To jest ten 
motyw, który Kierkegaard uważa z jednej strony za negatywną cechę osobowości 
człowieka, z drugiej za coś pozytywnego, ponieważ będzie to siła, która go 
w jakiś sposób pchnie dalej. To są dwie kategorie, które Kierkegaarda bardzo 
interesują. Jedna jest czysto romantyczna (przejętej przez romantyków z okresu 
romantycznego, kultury XVII wieku), *anatomia melancholii*. Kierkegaard 
przypisuje melancholię tej dyspozycji ducha, który jest skazany na cierpienie, 
który próbuje się wydobyć, pamiętając o tym, że istnieją wyższe sfery, niż 
cielesna, wyższe żądze, niż świat pozbawiony zakotwiczenia, zaangażowania 
w rzeczywistość. To jest melancholia, ale jest jeszcze jedna opisana przez 
autora anonimowego. To będą lęk i trwoga, rozróżnienie między konkretnym 
strachem a lękiem (trwogą). Ten wątek podjęty przez egzystencjalistów 
współczesnych. To Kierkegaard po raz pierwszy wpadł na to, że strach jest czymś 
do opanowania, ponieważ ma konkretny przedmiot, który da się nazwać. Trwoga jest 
bezprzedmiotowa, płynie z czegoś, co Heglowi wydawało się naturalnym oponentem 
bytu -- z nicości. Dla Kierkegaarda nicość nie jest naturalnym komponentem bytu, 
jest to stan, w którym człowiek uświadamia sobie taki na przykład rozdział 
między doczesnością i wiecznością albo między tym, co skończone i nieskończone 
i nie obejmując tego rodzi się poczucie trwogi przed tym, co nie jest w żaden 
sposób do opanowania. To, od czego można (tylko pozornie) uciec w świat 
rozkoszy, w przygody Don Juana. Niewiązanie się z żadnym jednym obiektem, tylko 
wręcz kompulsja, by tych obiektów było coraz więcej -- moment ostateczny, gdy 
opera pokazuje go w ostatnim akcie, kiedy gasną światła i Don Juan musi zejść ze 
sceny -- to jest niechlubny koniec estetyka, to jest coś, co z rozkoszy rodzi 
lęk, z pewności świata bezpośredniego, zmysłowości, rodzi niepewność i coś, co 
prowadzi do trwogi. Mało tego, prowadzi jeszcze do (po raz pierwszy w takich 
subtelnych kategoriach opisanej) rozpaczy. Rozpacz to jest podsumowanie tych 
sprzecznych ze sobą tendencji w substancji bycia człowiekiem. To wszystko, co 
pokazuje, że albo uciekam od siebie, bo tak mi jest ze sobą niedobrze, albo 
chciałbym tylko i wyłącznie narzucić siebie samego na to, co nazywa się światem. 
Tak się kończy przygoda estety.

Ten estetyk ma jedną tendencję, która nie jest całkowicie do potępienia. Jest 
przywiązany, co stanowi błędnie ujmowaną indywidualność i subiektywność. Estetyk 
być może zostanie (trzeba interwencji mocy, która nas wszystkich założyła, ona 
będzie być może decydowała o tym, jak potoczą się nasze losy). Dzieło, które 
opisuje tę walkę z pierwszego komponentu niemożliwej syntezy, jaką jest człowiek 
-- *Albo-albo*. Samo dzieło pokazuje te dwie postawy. Pierwsza część to opisana 
na wiele różnych sposobów *albo* estetyka. Świat zmysłów, fantazji, dryfowania, 
nieangażowania się w nic, miłości, która jest tylko miłostką, na samym końcu 
rozpaczy, samotności, pustki duchowej, skazania się na życie z samym sobą, co 
jest bardzo ciężkie, nieakceptowanie samego siebie. Jednak nie możemy nie być 
sobą, zabawa w przyjmowanie innych ról zawsze skończy się tym, co jest aktem 
czystej rozpaczy. Kierkegaard opisuje to w *Chorobie na śmierć*.

Drugie stadium: (może być ciąg przyczynowo skutkowy, jedno z drugiego może 
wynikać, jednak nie dla człowieka, ponieważ my nie będziemy tego rozumieli, może 
jest tu interwencja boska, czasami Kierkegaard podpowiada, że Bóg trzyma 
człowieka jak marionetkę. Pociąga sznurkami, być może jest moment, w którym 
zobaczymy walor i przeskoczymy do świata wyższego -- świata etyka. Ale nie mamy 
żadnej pewności i musimy inaczej do tego podchodzić, patrzeć na zasadzie 
przypadku albo wolności, która jest zawsze wolnością człowieka, bo innej nie 
jesteśmy w stanie znać. Nie jest tak, że gdy duch spełni swój marsz, to na końcu 
zrozumiemy prawdę. Nie możemy zrozumieć prawdy na samym końcu, bo mamy 
perspektywę bytów ludzkich.)

Drugi etap etapem opisanym mniej atrakcyjnie. Jest to seria listów, które mają 
wskazać na wymiar życia, który jest wymiarem nie estetycznym, więcej, 
skierowanym przeciwko postawie estetycznej, która prowadzi donikąd. Jest ona 
czymś niebezpiecznym dla młodych ludzi. Sędzia Wilhelm pokazuje wszelkie 
zagrożenia czyhające na młodego estetę, na każdego z nas. Wskazuje na wyzwania, 
które powinniśmy zrealizować, żeby być jednostką. Co jest w przemowie sędziego? 
Kierkegaard dokonuje zabiegu, polegającego na tym, że pisze to samo jeszcze raz. 
Najlepiej jest obserwować istotę estetyzmu, etyki, z punktu wyższego. Z wyższej 
perspektywy albo z czegoś, co już to przekroczyło. To przekroczenie to 
późniejszy krok pozbywający się pewnego stanu aktualnego i skierowany ku czemuś 
wyższego. Będzie o tym pisał Nietzsche i egzystencjaliści, Heidegger, Sartre. 
Transcendencja jest wyjściem poza, ale nie tym heglowskim z pociągnięciem za 
sobą starych treści, jest odcięciem od siebie tego, co zostaje przekroczone. 
Moment, kiedy rozpacz, trwoga pchają estetę do granic, do tego, że on nie może 
już ze sobą wytrzymać, nie może sobie ze swoją egzystencją poradzić, jest 
momentem, który pomimo tej negatywności ma pozytywny wydźwięk i pcha jednostkę 
na wyższy etap.

Na czym ten etap polega? Znowu, jak to u Kierkegaarda, wszystko jest najeżone 
niejasnymi tezami, paradoksami. Jest to cały czas bardziej szukanie, niż 
prezentowanie gotowych rozwiązań. Wilhelm jest człowiekiem o ustabilizowanym 
statusie, jest ustatkowany, jest mężem, ojcem, wykonuje zawód. Stanowi 
przeciwieństwo tego, czym są esteci, jak się zachowują w życiu (bardziej jak się 
nie zachowują). Etyk jest człowiekiem, z punktu widzenia danej społeczności) 
w tę społeczną zaangażowanym. Jego kontrybucja do życia społeczności jest 
znaczna i powinna polegać na tym, co Hegel nazywa obowiązkiem. To jest coś, co 
musimy wypełniać jako ojcowie, mężowie, jako ludzie pewnej profesji. Wiążą nas 
więzy o charakterze uniwersalnym. Przechodzimy na etap, który z rozbrykanego 
subiektywizmu przechodzi na coś, co ma ustabilizowaną jakość życia, które jest 
życiem pewnej społeczności o charakterze stabilnym z tym, co nazywa się zespołem 
norm i wartości. Jest rzeczywistość mierzalna, sprawdzalna o charakterze 
powszechnym, tej powszechności oczekuje od nas, posłusznych jednostek. Sędzia 
cały czas będzie dokonywał przypomnienia, upominania, będzie wskazywał na te 
aspekty, które w życiu etyka są czymś bezcennym, zdaniem sędziego Wilhelma, 
który będzie starał się uratować Johannesa.

Esteta twierdzi, że jest tym, czym jest, nie wychodzi poza swoją ograniczoną 
przez zmysłowość, źle pojętą wolność naturę. To nie pozwala mu na 
transcendowanie kondycji bycia tym, czym jest. To będzie miało kolosalne 
znaczenie dla losów egzystencjalizmu światowego. Estetyk nie chce, nie może 
dokonać wyboru. *Wybór absolutny* -- wybór siebie samego, który pozwala, bym 
stał się tym, kim się stanę. Z pewnej fałszywie pojętej istotowości bycia estetą 
do takiej osobowości, która dokonała świadomego wyboru siebie samego w obliczu 
czegoś, co zbliża mnie do Absolutu. Do tego, co otwiera przede mną pewną 
rzeczywistość. Rzeczywistość już wychodząca poza to, co jest bezpośrednie, 
zmysłowe. Estetyk polega na tym, że jest tym, czym jest. Sartre zarezerwuje to 
(to, co jest, czym jest) dla sfery rzeczy.

Sędzia Wilhelm wie, że społeczeństwo będzie odgrywało ogromną rolę. To, co 
estetyczne, musi zostać stranscendowane na to, co jest wyborem samego siebie. 
Ten wybór nazywa autor pseudonimowy wyborem pomiędzy dobrem a złem. Te kategorie 
w stadium estetycznym nie może się pojawić, bo wprowadzają etyczny etap. 
Pojawiają się tu też pojęcia grzechu, przewiny oraz to, co Kierkegaard w sposób 
twórczy opracował pod nazwą *powtórzenia*.

Co to znaczy? Esteta jest motylem -- żyć krótko, intensywnie. Intensyfikacja 
przyjemności ma polegać na tym, żeby je ograniczać, bo się szybko przejedzą. 
Moment znużenia, przesycenia. Refleksyjny esteta o tym doskonale wie, ale jest 
jeszcze jedna rzecz, która go przeraża: zaangażowanie. On się nie chce 
zaangażować. Zaangażowanie to nic innego, tylko powtórzenie czegoś. Jeśli 
przyjmuje się pewną postawę, rolę społeczną, to trzeba to powtarzać, przyjąć 
zespół norm, własności, utrzymywać je własnym wyborem. Kierkegaard zwraca uwagę, 
że nie ma czegoś takiego, jak obiektywny świat wartości bez udziału podmiotu, 
subiektywności człowieczej. Ale ta subiektywność człowiecza jest subiektywnością 
etyka -- estety to nie interesuje. Powtórzenie jest wpierw kategorią etyczną 
(ciągłe podejmowanie tego wyboru, którego się raz dokonało). Przykład obrączki 
-- to ona przypomina, że codziennie rano budzę się jako mąż (albo wdowiec 
i codziennie będę utrzymywał tylko pamięć o małżeństwie). Etyka jest egzystencją 
w pewnej ciągłości. Nie ma skoków. Wszystko oparte na tym, że odnosi się do 
świata, który jest światem o obiektywnej naturze. Na tę obiektywną naturę 
składają się ponawiane i powtarzane wybory innych osobników, którzy stanowią 
społeczność. To jest świat, który gwarantuje istnienie wartości. Jest dana 
obiektywna rzeczywistość. Hegel opisywał ją w kategoriach duchowych.

Etyk musi orientować się też na inne kategorie, kryteria, które estecie są obce. 
Na przykład kategoria grzechu i związanym z nim lęku. Sięgnięcie do swoiście 
pojętej teologii, że jednostka, jeśli wychodzi ze stanu bezpośredniego 
(estetyka), musi dokonać refleksji etycznej, oddzielić dobro od zła i orientować 
się w kierunku tego, co jest rzeczywistością absolutną, choć bezpośrednio 
człowiekowi nie daną. Nazwijmy to rzeczywistością Mocy, która nas założyła, abo 
rzeczywistością Boga.

Esteta wierny normom, dokonał wyboru samego siebie. To ja dokonuję wyboru, jako 
etyk, nie ciemne moce, które są we mnie. Ja już te moce pokonałem. Tutaj 
Kierkegaard idzie prostą drogą, jest to jedyny element jego filozofii, gdzie 
przyjmuje założenia heglizmu: społeczność wymaga kodów, zachowań, kultywacji 
pewnych wartości. Jest to ogólnie przyjęte i na tym społeczeństwa europejskie 
bazują. Na tym bazuje poszanowanie prawa, tradycji. Jednak ten etap etyczny 
w stadiach ma już inne rozwiązanie. Kierkegaard proponuje próbę subiektywizacji 
tego etapu. Kierkegaard chciałby to, co najlepsze z estetyki (energię, 
fantazję), przenieść do bądź co bądź nudnawego etapu wartości obiektywnych, 
które zaczynają władać człowiekiem. Ogólna wymowa etapu etycznego: jest to etap 
wyższy w stosunku do estetyki. Jako stadium jest przez Kierkegaarda (a 
przynajmniej przez część autorów pseudonimowych) aprobowana.

Na horyzoncie zarysowuje się rzecz najistotniejsza dla filozofii Kierkegaarda -- 
etap trzeci. To jest coś, co miałoby znieść, nigdy połączyć, dwa poprzednie 
etapy. To jest to, co Kierkegaard nazywa etapem wiary, człowiekiem wiary, 
stanem, który w najbardziej pewny sposób uczyni jednostkę prawdziwym indywiduum, 
uczyni jednostkę prawdziwą. To jest stanie w obliczu tego, co nigdy mi nie 
zostanie dane na żaden z możliwych sposobów. Stanie w obliczu Absolutu. Mocy, 
która nas założyła, która ma zupełnie niewyrażalne charakterystyki.

To jest wprowadzenie do zderzenia tego, co jest ogólne, z tym, co jest 
prawdziwe, indywidualne. Między tym, co etyka już sobie ułożyła w sposób 
logiczny, koherentny. Kierkegaard nie podziela intelektualizacji życia 
duchowego, uważa, że nie tak się poznaje prawdę, prawdy się doświadcza. To nie 
jest ta sfera, w której istnieje schemat przyczynowo-skutkowy. Tu jest czysta 
indywidualizacja, coś, co wyrasta ponad rozum a zwłaszcza ponad rozum ludzki -- 
o innym nie możemy nawet marzyć. To jest etap, który jest etapem najwyższym. Ten 
etap najwyższy zezwala na ujęcie w perspektywie wsteczne etapów niższych od 
siebie. Trzeba zaznaczyć paradoksalność myśli Kierkegaarda: w konfrontacji 
z tym, co religijne, co charakterystyczne dla świata wiary, etyka ulega 
destrukcji, zniszczeniu totalnemu, natomiast estetyka mogła by się obronić gdyby 
dało się uratować pewne charakterystyczne skłonności i tendencje, dokonując 
oczyszczenia z tego, co jest charakterystyczne dla niemożliwej syntezy ludzkiej.

Czym jest więc ten etap? Przede wszystkim zderzenie z tym, co ogólne i z tym, co 
jednostkowe. Ogólne działa w pewnej społeczności. Mamy pewne figury dyskursu, 
który przybliża nam ten stan dynamiczny, stan charakterystyczny dla sprzeczności 
człowieka. Wiara jest oparta na wyborze, który nie posiada uwarunkowania, jest 
czymś, co jest irracjonalne, jest pogwałceniem rozumu. Jest otarciem się 
o absurd, ale on pociąga Kierkegaarda. Człowiek wiary jest człowiekiem absurdu.

W trzecim widnokręgu (świecie Boga) też sprzeczności. Jest wiara i wiara, jest 
religia i religia. Kierkegaard, chce dokonać oczyszczenia, dotrzeć do źródła 
nieskalanej religijności. Ojciec w sekcie, nieludzkie żądania czyniące 
z człowieka proch, człowiek nie miał niczego do powiedzenia. Człowiek nic 
w relacjach z Bogiem do powiedzenia nie ma, nie może śmieć. Nigdy nie możesz 
nawet pomyśleć, że wobec Boga możesz mieć rację.

Etapy nakładają się na siebie. Czasami esteta ma wizję tego, co może chcieć 
człowiek wiary. To go przeraża, to może go pchnąć do skoku. 

Bóg siłą, która z człowieka ma wydobyć wszelkie sprzeczności, wyrzucić je, kazać 
mu ze względu na nie cierpieć i nic nie pomoże racjonalizacja, próba 
intelektualizacji wiary, opanowania tego w sposób myślowy. Bóg jest zupełnie 
oddzielny, zupełnie niesprowadzalny do świata. Między Bogiem a światem, 
a człowiekiem panuje przepaść nie do pokonania. To są jakości odrębne. Przez 
zderzenie ma to spowodować stworzenie człowieka jako jednostki, jako bytu 
autentycznego, jako tego, co zostanie po mnie w moim jedynym autentycznym 
doświadczeniu -- doświadczeniu stanu wiary, która jest opanowana przez ciemność, 
wieczne zwątpienie. Nie daje spokoju, wręcz przeciwnie, pcha do coraz gorszych 
cierpień. Jest to pewnego rodzaju masochizm.

Kierkegaard buduje wokół tego atmosferę sięgającą do listów apostolskich, ojców 
Kościoła, Pascala. Eliminuje to wszystko, co ma być w religii racjonalne, co 
miałoby nam pomóc.

Pierwszy etap -- porażenie rozumu, filozofia obłędu, który polega na tym, że 
szaleniec boży (który z własnego wyboru zostaje zbliżony do Boga) musi porzucić 
wszystko. Nie może się starać Go zrozumieć. Hiob i Abraham potwierdzają to. Bóg 
może wszystko, może nawet być autorem sprzeczności. Bóg w swojej wszechmocy może 
dokonywać czynów, które nam się wydają nieetyczne, czy niemoralne.

Religia typu A ma nas uspokoić, przede wszystkim sięga do rytuałów, nie ma to 
nic z wiarą wspólnego. Religia B oparta na porażeniu rozumu. Człowiek zostaje 
skonfrontowany ze sprzecznościami, bo sam jest sprzecznością; musi wierzyć w to, 
w co nie może wierzyć. To jest stan stwarzający możliwość transcendencji dwóch 
poprzednich etapów.

Historie przytaczane przez Kierkegaarda odnoszą się tylko do jednostek. Bóg, jak 
u Bergmana, gra w szachy, rozgrywa partię tak, że my zawsze musimy ją przegrać. 
Pytanie w jakim celu czyści się świadomość religijną, uwalniając człowieka i nie 
dając mu w zamian nic pozytywnego? Nie ma czegoś takiego, jak pewność co do 
istnienia człowieka-Boga, który byłby syntezą, spełnieniem wszystkich 
sprzeczności. My możemy się tylko oprzeć na indywidualnym akcie wiary, tylko 
czasami możemy przypuszczać, że został on nam podany, jako zadanie, ale do tego 
też nie mamy pewności. Wybór, który charakteryzuje akt wiary u Kierkegaarda, 
jest zawsze wyborem i wskazaniem negatywnym -- Hiob i Abraham. Nie każdy dorasta 
do takiej próby, nie każdy z takiej próby wychodzi jako jednostka 
o nienaruszonej konsystencji.

Temu służą dwa traktaty: powtórzenie, które jest zarezerwowane dla Boga (tego 
doświadcza Hiob doświadczając całej nędzy istnienia, upadku, potem powtórzenie, 
które nie jest możliwe w kategoriach ludzkich); wybór Abrahama, który jest 
wyborem jednostki przez Boga -- nie ma ten traktat na celu pokazania, że tak się 
będą sprawy miały jak z Abrahamem, jeśli utrzymamy wiarę, bo to jest wiara 
Abrahama, a nie moja czy twoja. Próby oswojenia absurdu, sprzeczności są 
krytykowane.

Jest to myśl naznaczona niejednoznacznością. Nie da się znaleźć u Kierkegaarda 
tez absolutnie pewnych, nie do obalenia. Jeśliby dało się podsumować przekaz 
filozoficzny, to można to zrobić w kilku delikatnych krokach, bez narzucania 
czegoś, co by go czyniło myślicielem jednoznacznym, bo sam Soren wymykał się 
takim formom:

- kwestia, którą porusza i z własnego przepracowania rzuca na szerszy plan -- 
bycie jednostką w tym świecie, który jednostce zagraża, świecie postromantyzmu, 
jednostka projektem bytu niemożliwego, nie da się na tę drogę nie wejść, jeśli 
chce się być jednostką; ten projekt wymaga (bo człowiek nie jest 
samowystarczalny) świadomości (która jest pierwszym etapem, uświadomieniem, to 
są sygnały jego dysfunkcji ontologicznej, ale też sygnały płynące z wyższej 
rzeczywistości -- Jaspers mówi o szyfrach transcendencji). Jeśli człowiek 
opowiada, to wchodzi na tę drogę. Musi wejść na drogę ogólności, norm, której 
Kierkegaard nie chce aprobować, natomiast etyka jest niezbędna, ponieważ otwiera 
nas na treści o charakterze religijnym, jednak nie jest wystarczająca. Ona może 
wspomagać religijność typu A, nigdy nie da nam prawdziwego przeżycia 
jednostkowości, która jest nakierowana na samą Moc, Absolut. Człowiek walczy ze 
sobą (nie chce być sobą), z drugiej strony chce narzucić siebie na świat -- to 
jest dialektyka rozpaczy, nigdzie się nie znajdzie u siebie, będzie ciągle 
próbował szukać. Jeśli skoczy, podda się stanowi wiary, to nie może żądać 
ukojenia. Ten element był czymś przerażającym, z Kierkegaardem polemizowano. Nie 
rozumiano Kierkegaarda, mówiono, że chce on wrzucić w obłęd (słowa apostoła 
Pawła -- pomieszam wasze szyki, wasz rozum, bo ten nie doprowadzi was do Boga). 
Bóg czasem u Kierkegaarda przyjmie figurę Chrystusa, jako ziszczenie syntezy, 
która człowiekowi nie jest dana. Ten element będzie również w kulturze 
prawosławia, u Dostojewskiego. Te etapy są dialektyką jakościową. Nie ma tu 
przyczynowości, człowiek pozbawiony pewności. Prawda jest prawdą przede 
wszystkim egzystencji, a egzystencji nie da się zamknąć w jeden system, dotyczy 
ona przede wszystkim wiary. Człowiek zawsze bytem cierpiętniczym i na tym polega 
jego siła.

## Wykład 4 -- 22.03.

### Fiodor Dostojewski

Założyciel ruchu, który Mróz identyfikuje jako niesystemową szkołę 
egzystencjalistyczną. Zanim bardziej ułożone uwagi, trzeba zwrócić uwagę na dwa 
podstawowe fakty

1. Egzystencjalizm wypowiada się w formie dalekiej od dyskursu stricte 
filozoficznego. Świadectwo sztuki. Wiele analiz kondycji bytu ludzkiego. W tym 
Dostojewski na tle XIX wieku (pozytywistycznego, zidealizowanego) jest figurą, 
która nie ma sobie równych. Zostawił świadectwo dotyczące kondycji bytu 
ludzkiego wręcz unikalne. Arcydzieła, zdaniem Mroza, nieśmiertelne. Dostojewski 
jednym z najpotężniejszych nie tylko pisarzy, ale i myślicieli, jakich ludzkość 
wydała.
2. Kwestia uzgodnienia treści explicite z tym, co jest ładunkiem implicite, 
implikowanym w twórczości artystycznej. W przypadku Dostojewskiego ciężko jest 
wskazać na wspólny punkt odniesienia twórczości literackiej z tym, co można 
z tej twórczości wydestylować, czyli światopoglądu, który na pierwszym miejscu 
dotyczy spraw jednostki, jej relacji, relacji do transcendentu, czy poszukiwania 
sensu życia albo uznania, że ten sens jest niemożliwy. Nie będą punktem 
odniesienia ani dzienniki, ani liczne głosy krytyczne (był też krytykiem), które 
nie zawsze korespondują z *oficjalną* wersją jego poglądów. Co innego prawda 
artystyczna przekazana przez dzieła literackie, co innego jego poglądy. Jednak 
co do kilku rzeczy panuje niepodzielna zgodność.

Zgodnie z tradycją należy zwrócić uwagę jeszcze na trzeci punkt: Dostojewski 
synem Rosji carskiej. Jest klasycznym sparzonym neurotykiem. Moskwa, która jest 
właściwie państwem w państwie. Organizmem odciętym od Europy Zachodniej, wydanym 
na pastwę pewnych tendencji, z którymi Dostojewski, jako młody człowiek, będzie 
walczył.

Po pierwszych nieudanych studiach w szkole inżynierskiej Dostojewski przechodzi 
do zainteresowań nad literaturą. W tym charakterystyczny rys epoki. Zaczyna od 
romantyzmu, uczy się francuskiego, zna niemiecki. Zaczyna czytać poezję 
francuską, interesować się Balzakiem, ale z pisarzy bliższych mu można też 
wymienić Hoffmanna, Rosjanin Gogol. Pierwsze próby, gdy Dostojewski zarzuca 
karierę inżynierską, będą się koncentrowały na opisie realizmu poszerzonego, 
nadrealizmu, życia w Rosji za cara Mikołaja II. Ważnym momentem w jego życiu 
i twórczości zwrócenie się ku postępowej inteligencji, ku kołu pietraszowców. To 
była niewinne stowarzyszenie młodych ludzi, którzy dyskutowali na temat tego, co 
dzieje się poza Rosją i co powinno się w Rosji zrobić. Rosja nie przyjmowała 
żadnych reform. Młodzi ludzie wpadają w sidła prowokacji. Wysłać ludzi na 
katorgę, ale przedtem stawia się ich przed plutonem egzekucyjnym, ułaskawić, 
w Dostojewskim wzbudzona refleksja, która będzie mu towarzyszyć do końca. 
Pytanie za jakie wartości można poświęcić swoje własne życie.

Reformy edukacyjne, próby zlikwidowania niewolnictwa, pańszczyzny, rozluźnienie 
cenzury albo jej zniesienie -- takie idee głoszone przez pietraszowców. Młody 
Dostojewski po przejściu (konwersji) uznaje, że dla spraw ziemskich nie warto 
nigdy się poświęcać. Udaje się na katorgę. Tam zbiera podstawowy materiał, który 
interesuje każdego egzystencjalistę. Nie było w historii europy miejsc 
wskazujących dobitniej na to, jak człowiek może wygrywać/przegrywać swój los, 
niż katorgi, obozy koncentracyjne. Dostojewski zbiera materiał, który nazywa się 
materiałem o prawdziwym istnieniu ludzkim, albo o *poczwie* -- ważny termin, 
jest to gleba. Ten młody inżynier w stopniu podoficerskim o pochodzeniu 
szlacheckim, którego ojciec kupuje dwie wsie by je potem sprzedać i dać sobie 
odebrać za długi (rodzina będzie je odzyskiwała) zostaje skazany jest więźniem 
politycznym. Zostaje wrzucony w to, co później uzna za najprawdziwszy element 
narodu. Właśnie w tę glebę, *poczwę*. To są ci ludzie, którzy popełnili pewien 
występek, ale ten występek ratuje ich godność. To jest paradoks, o którym będzie 
później. Na ten moment istotne dwie rzeczy:

- katorga Dostojewskiego jest najgłębszym doświadczeniem egzystencjalnym 
pisarza, to otarcie się o śmierć (nikt nie może przewidzieć szaleństwa cara, nie 
wiadomo, czy to było zaplanowane, czy rzeczywiście nastąpiło to pod wpływem 
impulsu, że im daruje życie). Znajduje się w miejscu, które jest oddalone od 
jakichkolwiek centrów kulturowo-cywilizacyjnych. Spotyka ludzi, którzy są dla 
niego pewnego rodzaju ideami człowieczeństwa w ogóle. To są ludzie, którzy 
zamordowali, okradali, ale nigdy nie utracili godności, ponieważ ta godność 
łączy się z czymś, co dla Dostojewskiego nazywa się *transcendencją* albo *wiarą 
w Boga*.
- ta wiara w Boga jest dla Dostojewskiego tym, co nie tyle pozwala przetrwać te 
lata, ale przede wszystkim uzyskać impuls do tworzenia, *moce nadnaturalne do 
tworzenia*. Jest element ważny element biograficzny, ważniejszy, niż relacja do 
matki czy ojca -- moment, w którym Dostojewski otrzymuje w drodze na katorgę 
otrzymuje Biblię (Ewangelię?). Ewangelia, z którą Dostojewski się nigdy nie 
będzie rozstawał. To będzie prawdziwa inspiracja jego twórczości. Przekaz, 
z którym człowiek, nawet ten, który pobłądził, musi się w jakiś sposób zetknąć. 
Jeśli się zetknął, wierzy w ten przekaz, jego sprawy zostaną inaczej rozwiązane. 
Sam człowiek nie jest w stanie nic zrobić.

Po okresie katorgi Dostojewski wyścig z utraconym czasem, dostaje energii 
nadludzkich tworząc bardzo szybko (co jest również wynikiem skomplikowanej 
sytuacji życiowej: walczył z zadłużeniem, sprzedaje swoje siły, żeby zarobić). 
Rozpoczyna zsyp powieści, które są *brewiarzem XIX-wiecznego humanizmu*.

Pierwsza pozycja -- rozprawa z tym, co Dostojewski nazywa alienacją, my to 
nazwiemy dehumanizacją jednostki. Są to **zapiski z podziemia**. Kilka wątków. 
Jakiekolwiek literalne traktowanie tekstu prowadzi do niewłaściwych 
interpretacji. Dostojewski dokonuje spowiedzi człowieka, ta spowiedź nie jest 
bynajmniej wyrazem jego własnych poglądów. Jest to krytyka pewnego stanu 
duchowości/umysłowości, która przychodzi z prądami zachodnimi. Ten atak na rozum 
jest właściwie pierwszym tak gwałtownym i bezwzględnym atakiem na to, co 
wypracowała tradycja kultury europejskiej od czasów Sokratesa. Dlaczego musimy 
uciekać w sferę bezgranicznego, niewysławialnego cierpienia, z tego co 
Dostojewski nazywa pogardliwie *mrowiskiem*, *kurnikiem*, z tego, o czym cała 
cywilizacja zachodnia marzyła w postaci kryształowego pałacu. Prawdziwy Rosjanin 
musi odejść od złych, zachodnich wpływów. Pokazuje nam tego człowieka, który 
został skazany na podziemie. On może tylko rezonować. Rezonerstwo nie wyzwoli go 
z cierpienia. Jeśli coś, jakiś los, może przypadek, wysyła pewnego rodzaju 
wysłannika, to zawsze będzie to ktoś, komu się nie udało, ktoś, kto zostaje 
skazany na cierpienie dlatego, że został w życiu skrzywdzony. Ważny motyw 
w twórczości Dostojewskiego -- skrzywdzona kobieta. To jest wersja Magdy 
Magdaleny. Dostojewski zawierza Ewangelii i zawsze te obiekty będą próbowały 
rozwiązać problem za kogoś, w odniesieniu do transcendencji, poza porządkiem. Ta 
dziewczyna -- prostytutka -- nie może uratować człowieka z podziemia, dlatego że 
ten człowiek z podziemia woli udać się w sferę *podświadomości*, mieszkać i żyć 
tak, jak żyje szerszeń czy robak. Mieć świadomość, nie starać się z tego wyjść, 
dlatego, że odebrano mu wiarę. Tę wiarę odebrali mu fałszywi prorocy tacy jak 
Stirner, cały pozytywizm, nawet Hegel i Kant. On musi wypić swoją herbatę, nic 
mu z tego nie będzie, nic po ich rozumie. On zostanie na tym samym poziomie, 
poziomie cierpienia. Jakiekolwiek przejawy ratunku zostaną przez niego 
odrzucone.

Ten motyw odrzucenia zostaje rozwinięty w wielkim moralitecie: **Zbrodni 
i karze**. To jest, tak jak wszystko u Dostojewskiego, znakomicie skonstruowana 
powieść. Dostojewski czerpał materiał *z życia*, umiejętnie studiował wszelkie 
możliwe gazety brukowe, które donosiły o nowych wydarzeniach. W poetyce 
Dostojewskiego ważne jest nakładanie różnych elementów na siebie. Warstwy są 
nakładane na siebie, tak powstała *Zbrodnia i kara*. Dostojewski umiał nałożyć 
swoją niepowtarzalną strukturę na zdarzenia niebanalne. Wszystko 
u Dostojewskiego graniczy z wielkim patosem, z wielkim kiczem i autentycznymi 
wydarzeniami, które czynią te dzieła strukturami szalenie dynamicznymi. Mamy 
klasyczną strukturę narracyjną -- ona w powieściach egzystencjalistycznych jest 
wyznacznikiem metafizyki tego świata. Struktura narracyjna ułożona bardzo 
prosta. Bohater-indywiduum, nie jest romantycznym bohaterem. Raskolnikow jest 
studentem, ale takim, który już nie studiuje. Raskolnikow, jak każdy członek 
inteligencji rosyjskiej został skażony w swojej niewinności, skażony złymi 
teoriami, złymi prawami, książkami, artykułami. Jednostka o ogromnej strukturze, 
sile moralnej, jest związana z praw, bo sama ustanawia prawa. Później, tuż po 
Dostojewskiego taką tezę będzie sprzedawał Stirner, szkoła Heglowska, za moment 
Nietzsche. Może wielka jednostka usytuować się ponad prawem, ponad zasadami 
moralności. Raskolnikow cierpi na to, co doskwiera bohaterom Dostojewskiego, 
widzi coś w olśnieniu, w momencie, który nie jest dostępny innym. Jest to 
epilepsja. To jest sygnał płynący bezpośrednio z tamtej sfery, która wyznaczyła 
jednego człowieka, aby odbierając mu normalne przebiegi świadomości, pokazać mu 
inne. Wszystkie znaczące postaci są wyznaczone przez epilepsję. Raskolnikow to 
rozpoczyna, będzie książę Myszkin, będzie Swidrygajłow. Raskolnikow cierpi 
nędzę. Rodzi się filozofia -- co, gdyby świat uwolnić od tego, kto nie powinien 
istnieć. Jest coś, co nazywa się *wszą* -- staruszka, która jest lichwiarką, 
pożyczającą na ogromny procent. Rodion dokona ucieleśnienia tej tezy. Jeden 
dobry więcej, jedna zła mniej i będzie mógł zrobić użytek z tego, czego mu nie 
dano. Dzieje się tak, że życie pisze pewne korekty. Za wszą jest jeszcze jeden 
element -- pokrzywdzona tak samo jak Raskolnikow, siostra lichwiarki. Morderstwo 
zostaje przypisane niewinnemu człowiekowi. Rodion zaczyna wpierw dokonywać 
analizy, ale człowieczej. Jest wyrzut sumienia. Ale mało tego -- jeśli on 
dokonał zbrodni, by realizować plany, to życie napisało mu jeszcze jedną korektę 
-- kochającą rodzinę, która chce mu pomóc. Wyłania się z tego absurd, bezsens 
tego czynu. Dostojewski idzie dalej. Jeśli cierpienie Rodiona miało zostać 
rozwiązane przez ten akt, to Rodion jest niezbyt uważnym obserwatorem 
rzeczywistości, bo na horyzoncie pałętają się po Petersburgu ludzie, którzy są 
w gorszej sytuacji, ale nigdy by czegoś takiego nie zrobili. Dostojewski musi 
losy Rodiona zderzyć z czymś innym -- racją wyższego rzędu jest Sonia, 
prostytutka i święta. Ona jest wyższą formą mądrości. Sonia, dziewczyna pokonana 
przez los, umie w ciszy znosić cierpienia. Spotkanie z ojcem Soni -- 
z Marmieładowem. To nie jest człowiek, to jest były człowiek. On już nie jest 
człowiek. Właśnie dlatego wzbudza wzruszenia, w kontakcie z nim Raskolnikow 
zaczyna inaczej analizować to, co zrobił. Sonia jest drugim takim elementem, 
trzecim jest śledczy, uosobienie przyszłej inteligencji rosyjskiej. On wie, że 
tacy ludzie jak Rodion, o ogromnej sile, wrażliwości, muszą sami poddać się 
karze. Ale to nie wszystko. Ostatnie sceny, kiedy Rodion w imię niewinności, 
skrzywdzonej kobiety, którą zaczyna kochać, a która daje mu wyższą mądrość 
wyższego rzędu, pod wpływem analiz nawet językowych Porfirego, Raskolnikow 
wyznaje swoją zbrodnię. Model odkupienia, które będzie miało finał na katordze. 
Sonia, prosta dziewczyna (ale święta), nakłania go do tego, aby uzyskać 
przebaczenie. To przebaczenie jest przebaczeniem nie za jeden popełniony czyn, 
ale za zło w ogóle. Być może Raskolnikow zostanie uratowany, być może zło 
zostanie naprawione, ponieważ istnieje wyższa racja, która odnosi się do 
porządku ludzkiego. Dla Dostojewskiego te dwa porządki są porządkami 
nieprzekładalnymi. Tutaj byłby uczniem Kierkegaarda. Natomiast całe zło bierze 
się stąd, że człowiek racjami żongluje sobie i wydaje mu się, że jest bardzo 
mądry. Natomiast jest błędem strasznym, jeśli zadaje się gwałt naturze. Natura 
dla Dostojewskiego jest zawsze związana z porządkiem, który ją usprawiedliwił 
a wpierw stworzył.

Nie chodzi tylko o to, że człowiek zostaje wyróżniony tym, co tradycyjnie mu 
przypisywano -- rozumem. Człowiek gdzie indziej mieszka. Jeśli rozum zostaje 
porażony tendencjami, które wyrastają poza jego sposób rozumienia, to może uciec 
w pewną grę bardziej cienia niż światła. Wyalienowanie siebie z rad 
społeczeństwa. To zostało opisane w *Notatkach*. 

Dostojewskiego, który jest również myślicielem, który tworzy na własny rachunek, 
interesuje przede wszystkim relacja człowiek-człowiek oraz człowiek-Bóg. To jest 
podstawowy problem dzieła Dostojewskiego. Drugi moralitet dotyczy spraw bardziej 
złożonych. Powieść również oparta na relacjach międzyludzkich. Będzie dotyczyła 
problemu wiary. To jest **Idiota**, który jest rozprawą Dostojewskiego z pewnym, 
bardzo wstydliwym problemem, relacji między kościołem wschodnim a zachodnim (to 
jest oczywiście tylko jeden z elementów tego problemu). Mamy tu całą gamę 
postaci, ludzi, wynaturzonych potworów. Postaci, które jeśli kochają, to kochają 
do samego końca, albo jeśli nienawidzą to również do samego końca. Nigdy nie są 
wycięci z danej rzeczywistości. Zawsze rzeczywistość muszą formować, albo ją 
przekraczają. Oczywiście tytułowy *idiota* jest przede wszystkim człowiekiem 
chorym, synem kupca, jest tym *pomyleńcem*, który chodzi po gościńcach 
i wskazuje na inny świat. Przywędrował, ostał się w starej Rusi i wypowiada 
prawdy, które dla człowieka zachodniego są niepokojące. Epileptyk, myśliciel, 
człowiek wrażliwy (nadwrażliwy) zakochuje się w dwóch kobietach. Jedna jest 
córką generała, drugą jest kobietą zepsutą do cna. Archetyp kobiety, która gra 
na uczuciach ludzi szlachetnych i ludzi, które są bezwzględni. Rogożyn jest 
pewną siłą *faustyczną*, on również kocha Nastazję Filipowną. Z tej miłości może 
być tylko śmierć. Winę będą brali na siebie we dwójkę.

W światopoglądzie etycznym Dostojewskiego nie liczy się dramat ludzki, liczy się 
to, co człowieka uczyniło wyobcowanym w rzeczywistości. Przekaz etyczny jest 
przekazem dużo bardziej głębokim, niż na przykład koncepcja alienacji u Marksa. 
Człowiek zostaje wyobcowany wtedy, kiedy zrywa pewną więź. Ta więź to jest 
więzią z transcendencją -- to jeszcze nie jest Bóg. To jest coś, co 
z rzeczywistości wyrasta, ale rzeczywistością nie jest. Mróz poleca książkę 
o szaleństwie u Gogola i Dostojewskiego. To jest świat szalony, ale on wróci do 
normy, jeśli zostanie przywrócona relacja między człowiekiem a transcendentem, 
między jego racją istnienia. Ta racja znajduje się poza tu i teraz, ona niesie 
wartość moralną.

W *Idiocie* poruszone 3 główne problemy:

1. Jak można kochać nienawidząc?
2. Jeśli człowiek dochodzi do pewnego kresu, to czy zbrodnia może zostać 
usprawiedliwiona?
3. Problem Boga, którego idea została rozmieniona na drobne, za to odpowiadają 
ludzie tam. Podczas podróży księcia Myszkina jego refleksje na temat krajów 
zachodnich jest oceną negatywną. Wypowiedź Myszkina na temat kościoła 
zachodniorzymskiego należy do największych inwektyw rzuconych na cywilizację 
zachodnioeuropejską, która człowieka zniewala

Szereg zbrodni jest jest tematem **Biesów**, które są arcydziełem literatury 
profetycznej. Mamy bardzo dobrą młodzież z domów szlacheckich, znakomicie 
wykształconą. Mamy rozpadający się system państwowości rosyjskiej. Mamy projekt 
przebudowy. Jej ma dokonać trójka przyjaciół:

- Stawrogin -- zło samo w sobie, ale zło o niesamowitej estetyce, która ma siłę 
przyciągania
- Wierchowieński -- sympatyczny, dobrze wykształcony człowiek
- Matka Stawrogina, stary Wierchowieński -- przedstawiciele starszego pokolenia

Będą tak prowokować sytuację, by stary porządek runął. Na miejsce starego 
porządku co zamierzają wprowadzić? Grupa Stawrogina, studentów wciągniętych 
w mechanizm rewolucyjny, który nastąpi później. To, co nastąpiło po momencie 
pożaru kończącego opowieść było przestrogą dla całej Europy. Biesy podejmują 
problem zła w układzie państwowym, politycznym. Nie da się znieść porządku nie 
wyrządzając krzywdy. To jeszcze Dostojewski stara się zrozumieć. Natomiast jeśli 
się stara zło wyprzeć przez drugie -- jeszcze większe -- zło, to sytuacja staje 
się moralnie naganna. Tytuł szalenie wymowny, nawiązanie do Mateusza, diabłów, 
które Chrystus wpędza w świnie. Struktura narracyjna *Biesów* jest szalenie 
gęsta.

Największą powieścią kończąca ogromną karierę powieść **Bracia Karamazow**, 
w której Dostojewski zarysowuje pozytywy program odnowy. Mamy tu do czynienia 
z klasycznym czworokątem rodzinnym (powrót do dzieciństwa Dostojewskiego). Stary 
Karamazow uosobieniem tego, co najgorsze w Rosji szlacheckiej -- pijaństwo, 
terroryzowanie dzieci. Trzech braci (dwóch prawowitych). Iwan -- inteligent, 
wykształcony, obyty w świecie; jest on zaprzeczeniem Dymitra -- postać wielka, 
dynamiczna, uosabiająca to, co w Rosji jeszcze jest optymistyczne, wrażliwe, to 
co cenne. Klasyczny Rosjanin, otwarty. (Rodzina odzwierciedleniem pewnego 
porządku kosmicznego). Alosza -- przyszły święty być może. Bardzo wrażliwy, 
młody chłopak. On woli wybrać pewien porządek, który jest porządkiem właściwym 
-- jest w monasterze. Jest czwarty -- to, co w Rosji jest chore -- wynik 
dokonanego przez starego Karamazowa gwałtu (Dostojewski być może nie opanował do 
końca pewnego doświadczenia, które sobie przypisywał, to jest zgwałcenia 
dziewczynki, może jest to fantazja, może tak było, jego twórczość jest może 
rozliczeniem z figurą ojca, którego nienawidził, a także z tym faktem, który by 
skrzętnie ukrywał, a który cały czas powraca, on pokazuje, że człowiek nie jest 
jednoznaczny -- to jest kwintesencją egzystencjalizmu Dostojewskiego, będą 
zawsze w nim grały takie emocje, których nie będzie w stanie zahamować. Człowiek 
jest wolny aż na granice absurdu. Jeśli można mówić o egzystencjalizmie 
teistycznym, to Dostojewski będzie przodować) -- ten człowiek jest epifanią 
najgorszego elementu w Rosji carskiej: Smierdiakow.

Morderstwo ojca, fałszywe oskarżenie skierowane w stronę Dymitrego, prawdziwy 
sprawca -- Smierdiakow -- ukryty. Prawdziwym sprawcą jest Iwan, który 
namawianiem, zasianiem idei, zasiał w swoim bracie, który nie jest uznawany za 
brata, ideę, że zbrodnia popłaca. Rozmowa Iwana z szatanem. Przestrzeżenie, że 
jeśli nie rozwiążemy swoich problemów, to nastąpi ingerencja sił, które wyjdą 
z podziemi. I scena w klasztorze, gdzie Dostojewski przedstawia pewne racje, 
pewne wskazówki -- starzec Zosima, który steruje klasztorem. Ten starzec 
zostawia pewnego rodzaju wykład jak powinien wyglądać świat. Nie ma naiwnego 
moralizatorstwa, ponieważ Zosima sam kiedyś dokonał zła.

Zostaje coś, co Dostojewskiego wyciąga z objęć niepamięci -- jest to fragment, 
który dwaj bracia: intelekt i wiara tworzą. *Wielki Inkwizytor*. Dostojewski być 
może będąc już posunięty w swej chorobie, lękach i Rosję i o Europę tworzy 
historię, która ma być historią naszej kultury. Dwa porządki. Człowiek i Bóg 
zostają w osobie Chrystusa złączone. Pokazuje co się dzieje z człowiekiem, kiedy 
od porządku transcendentnego odchodzi. Następuje następny, kolejny akt 
ewangelii. Kuszenie Chrystusa: chleb, cuda i władza. Historia, którą opowiada 
Iwan polega na tym, że ustawiony do pilnowania porządku wielki inkwizytor 
przyjmuje wizytę Chrystusa. Chrystus przychodzi, żeby zwrócić uwagę 
inkwizytorowi, że jeśli On się oparł, to jakim prawem to, co dzieje się w innych 
kościołach zostało zaprzedane. Inkwizytor mówi, że wolności nie można dać, 
w imię Chrystusa on sam musi zginąć. Dostojewski kolejnymi scenami od *Biednych 
ludzi* pokazuje, jak odeszliśmy od tego, co czyni człowieka człowiekiem -- od 
Chrystusa. Zrobił to bezduszny system racjonalności, państwowości, władzy, 
przemocy. Człowiek został upokorzony, ale jeszcze zwycięży. Wszystkie upadłe 
anioły, sądy, te wielkie postaci, jeszcze jak gdyby się zbiegają i wołają, że 
istnieje coś takiego, co nazywa się miłością, to jest ostatnim wezwaniem 
Dostojewskiego, żeby człowiek wyszedł ze strasznego rozedrgania. Nie zostaje już 
nic, ale zostaje jeszcze miłość. To opisuje ten Chrystus opisany przez 
racjonalistę Iwana. Dostojewski nie udziela odpowiedzi pozytywnej. Bóg jest 
gdzieś tam. Jeśli się interpretuje Dostojewskiego jako konserwatywnego filozofia 
prawosławia, racjonalistę, to jest to tylko częściowa racja. To jest wielki 
myśliciel, który podpiera się ogromnym, ale żywym symbolem miłości. To jest 
caritas. Ważny jest człowiek w relacji do tej miłości.

## Wykład 5 -- 29.03.

### Nietzsche

Choć mówienie o *egzystencjalizmie* jako takim jest pewnym nadużyciem i pewną 
wygodą, to jednak wspólny jest sprzeciw przeciwko filozofii systemowej, 
przeprowadzania logicznych (czasem pozornie) operacji by udowodnić racje, do 
których się zmierza. Zarówno Kierkegaard, Dostojewski i Nietzsche, który stanowi 
temat dzisiejszych zajęć, także myśliciele tacy jak Stirner nie są przekonani co 
do wartości systemu jako takiego. Są wrażeni co do pewnej metafizyki, która 
została zużyta, nie odpowiada na pytania, które interesują ich wszystkich. Te 
pytania zadawane z różnych punktów. Zawsze motywem przewodnim jednostka. Sposób 
komunikowania prawd dotyczących egzystencji, temporalności człowieka nie może 
być czymś systematycznym, absolutnie klarownym. U Dostojewskiego człowiek 
pewnego rodzaju tajemnicą, niespełnieniem, bytem rozdartym, który oscyluje 
między obecnym bytem a człowiekiem przyszłości. Jest dramatem istnienia, nerwem 
wyrzuconym na zewnątrz. Temat jednostki jest tematem opracowywanym na wiele 
sposobów, to jest bezcenne w myśli filozofów egzystencji.

Druga uwaga już związana z treścią dociekań, wglądów w niedaną przez element 
metafizyczny element człowieka -- jego istotę. Poszczególni myśliciele będą 
odnosili się do źródeł, teraźniejszość zwraca się do żywej przeszłości. Ale 
w tym nurcie przebija się jeden motyw -- biografizm (autobiografizm), 
historyczności tego, kto uprawia refleksję. Myśliciela nie da się oddzielić od 
myśli. Tak naprawdę zawsze zwraca się do własnego, głębokiego ja. Do osobowości, 
która nie jest poznana, która nie jest nawet możliwa do poznania. To jest 
podziemie, to jest wielka tajemnica bycia człowieka.

W tej tajemnicy jest figura ojca. Ojca fizycznego i duchowego. Ten ojciec 
znamionuje pewien porządek, pewną aksjologię, normy, projekty życiowe. Jest 
autorytetem, jest szalenie istotny we wszystkich omówionych przez nas 
przypadkach. Historia ojca Kierkegaarda, ojca Dostojewskiego -- nie ma liczącego 
się dzieła Dostojewskiego, gdzie ten temat nie zostałby poruszony.

Nie dzieje się inaczej w przypadku Nietzschego. Młody Nietzsche w pewnym 
momencie traci oparcie, traci ojca (figurę utraconą, traci się z nim zarazem 
pewną wizję świata, pewne wartości, odniesienia). Zostaje to rzucone na 
płaszczyznę bardziej uniwersalną, metafizyczną. Od ojca rodziny przenosi się ten 
brak, to pożądanie relacji w płaszczyznę *poza*, transcendens. Poszukiwanie ojca 
w ogóle. To może się nazywać poszukiwaniem jednostki absolutnej (absolutne Ty 
u Kierkegaarda), ideału Boga człowieczego, Syna Bożego (prawosławie 
Dostojewskiego), czy też poszukiwanie Boga, którego już się nie da znaleźć -- 
z tej nieobecności doprowadzi się do stanu, w której Bóg nie jest już obecny 
w świecie, ogłosi się to, co ogłosił dojrzały Nietzsche.

Nietzsche urodzony w rodzinie pastora. Musiał pozostawić pewien ślad po swoim 
życiu. Pozostawił dzieło intymne, coś na zasadzie *dziennika*, wprowadzenia do 
jego życia-myśli (życie podsuwa pewne tematy, myśl je opracowuje, związek 
nierozrywalny. Tym dziełem jest *Ecce homo*. Ja, Nietzsche opowiadam jak 
powstawało dzieło, co spowodowało, że musiałem przyjąć takie stanowisko, jak 
udało mi się to zrobić, dlaczego czasem, którym będę rozporządzał kiedy mnie już 
nie będzie, jest przyszłość. To jest bardzo ważny element, który Mróz nazywa 
profetyzmem myślicieli egzystencjalistycznych. Kierkegaard mówił, że dopiero 
potomność doceni jego dzieło, Nietzsche przekonany, że jego czasem nie jest zła, 
drobnomieszczańska teraźniejszość, życie stadne, tylko przyszłość, którą 
zarysuje, kiedy usunie elementy negatywne, które blokują nadejście nowego czasu, 
który jest swoistego rodzaju powrotem do arkadii. Nietzsche przy 
niezrównoważeniu stylistycznym, merytorycznym, przeskakiwaniem z tematu na 
temat, posiada wątek, który opracowuje, jest to teza wręcz mesjanistyczna. 
Pokazanie, że w przyszłości leży nadzieja, która się spełni, gdy pokonamy to, co 
zagraża stanowi kultury.

Nietzsche fachowcem, jeśli chodzi o filologię starożytną. Nowe podejście do 
spraw, które wydawały się zamknięte, jako coś, co nie może zaskoczyć, co nadaje 
się jedynie do pieczołowitej kultywacji -- do kultury antycznej.

Pierwsze dzieło opublikowane w wieku niespełna 25 lat, które wyróżnia go na tle 
filozofii kultury XIX wieku. Teza, która reprezentuje napięcie wewnętrzne 
wszystkich dzieł Nietzschego. Dialektyka: *nic nigdy nie może być dane raz 
a dobrze*. Nietzsche nie szanuje myśli, która dąży do zaspokojenia potrzeb 
poznawczych, chce osiąść na laurach. Nie uznaje wysiłków klasyków filozofii 
niemieckiej. Sięga do pewnego odkrycia (zupełnie przypadkowego) -- odkrycia 
myśli Schopenhauerowskiej. Jest to jedyne pewne źródło inspiracji. Człowiek, 
który mu podsunął pewną wizję całości spraw świata, jego dynamiki, problemów, 
które dają się osnuć wokół jednej tendencji.

Młody Nietzsche wyposażony w wizję świata nakłada to wyobrażenie 
(Schopenhauerowską) na świat. Jedno prawo ślepej, bezmyślnej, irracjonalnej 
woli, która rujnuje wszelkie próby ustanowienia porządku. Nietzsche kocha 
Greków, ale zawsze będzie patrzył na nich jako na grę, zmaganie się dwóch 
pierwiastków. Te **dwa pierwiastki** będą dla niego zawsze dialektyką napięć 
między tym, co jest jasne i ciemne. Tego, co *apollińskie* i *dionizyjskie*. To 
się przejawia od początku świata. Od momentu, kiedy człowiek nie tylko zaspokaja 
swoje potrzeby, ale wtedy, kiedy zaczął odczuwać presję rzeczywistości, świata, 
który jest tworem zupełnie nieuzasadnionym i absurdalnym. To wiąże Nietzschego 
ze starym nurtem egzystencjalizmu.

To, co apollińskie jest jasne, rzeczowe, myślowe, opiera się na pewnych 
kategoriach, pojęciach, na tym, co gruntuje myśl, ta myśl ma jasny przekaz, 
nadający się do dyskutowania, kontrprzykładu, dyskursu. To jest przeciwstawione 
czemuś, co jest irracjonalne, wymyka się racjonalności, jest żywiołem, sięga do 
ciemnej, skłębionej siły, instynktu. To zostaje skonfrontowane, ale nie po to, 
żeby toczyć bezsensowną krwawą wojnę, ale żeby wydać z tej walki pewien twór, 
który powinien być tworem wzorcowym -- to jest tragedia grecka. Symbiotyczny 
wykwit dwóch, zdawałoby się, nie do pogodzenia sił. Tworzących coś, co jest 
przepełnione energią, ale jednocześnie ją w jakiś sposób ujarzmia. Daje myśl, 
ale zarazem nie odsuwa emocji i uczuć. To jest oczywiście szczyt już osiągnięty 
na początku samej kultury europejskiej w formie tragedii greckiej. To jest 
poddane procesowi, który Nietzsche dostrzega z całą przenikliwością. Po tym 
(tragedie Sofoklesa szczytowe) następuje nieuchronna degeneracja, staczanie się, 
przechodzenie na pewne płaszczyzny, które usztywniają jedną bądź drugą stronę. 
Tym, co dialektykę będzie usztywniało, będzie przejście na jedną lub drugą 
stronę -- uściślanie w racjonalizmie, albo przechodzenie na stronę instynktów, 
emocji.

Nietzsche przeciwstawia Sofoklesa Eurypidesowi, którego już nie ceni, już mu 
szkoda energii na wersję rzymską, bardzo wtórnych twórców. Jednak to nie jest 
analiza dla całej analizy -- to jest ilustracja tego, że pewien osiągnięty 
szczyt (Arkadia) nie jest trwałym stanem, jest poddany procesowi erozji, która 
się toczy i toczy. Nie jest jak u Hegla. Jest to coś bardzo gwałtownego, zagraża 
przede wszystkim zdrowym energiom ludzi, którzy powinni tworzyć kulturę, nie 
tylko ją konsumować a nagle odchodzą od tego. Co się stało w tym ciągu?

Drugi element refleksji Nietzschego (jeszcze raz zwrócenie uwagi na to, że nie 
jest to refleksja systematyczna, to są pewne zrywy niemetodyczne, 
przedstawiające wglądy, intuicje, obawy, emocje związane ze stanem kultury 
i cywilizacji europejskiej). To, co następuje, ma dalekosiężne konsekwencje. To 
jest drugi Nietzsche, który zajmuje pozycję krytyczną wobec ustalonych filarów. 
Akceptowanych, zdawałoby się, na których opiera się kultura. Seria wypowiedzi 
filozoficznych. *Genealogia moralności*, *Poza dobrem i złem*, *Antychryst*, 
wskazanie na nurt, który okazał się czymś prowadzącym do zaprzeczenia ideałów, 
nie tyle związany z samą kulturą, co moralnością, etyką, wartościami, takim ich 
projektem, który Nietzsche będzie przedstawiał w swoim profetycznym, 
mesjanistycznym działaniu.

Starożytność nie jest czymś statycznym, ona przechodzi, zostaje wkorporowana 
przez siłę, która się narodziła, przejęła pewne tendencje. Zarówno działalność 
Sokratesa i Platona stanowiła przesłankę. Nietzsche rozpoczyna wizję rozwoju 
prowadzącego do upadku. Są rezonerzy, są ludzie, którzy opierają wszystko na 
logice i rozumie: to jest Sokrates, który nauczył nas odejścia od 
bezpośredniości życia do opowiadania o tym życiu, nauczył nas destruktywnej 
ironii. Co więcej, nauczył nas kwestionowania wszystkiego bez dochodzenia do 
pozytywnych konkluzji. Dla Kierkegaarda Sokrates stanowił ideał przez ironię, 
ustanawianie dystansu człowieka do siebie. Dla Nietzschego Sokrates jest figurą 
wręcz abominalną, która musi zostać poddana krytyce jako ten, kto osłabił coś 
żywotnego w człowieku, jego energię, siłę żywotną na rzecz bezproduktywnego 
dyskursu, który do niczego nie był potrzebny. Cała działalność Sokratesa 
działalnością szkodliwą, podobnie z Platonem. Oni przekazują pewne dziedzictwo, 
które zostaje przejęte przez nową siłę.

Ta nowa siła jest obiektem numer jeden, jeśli chodzi o ataki Nietzschego. Jest 
on oczytany w pismach, jakie publikuje lewica heglowska, o tematyce 
teologicznej. Sam przekaz fundamentu kultury europejskiej, jakim jest 
**chrześcijaństwo**, jest dla niego nie do przyjęcia. Nie chodzi o to, że 
Nietzsche jest skłonny negować istnienie Boga, upatruje innej destrukcji, która 
została stworzona, ugruntowana na chrześcijaństwie. Tu chodzi o to, że Nietzsche 
jest piewcą siły dionizyjskiej, siły, samego życia. One jest czymś absurdalnym, 
nie do opanowania, żywiołowym, ale to jest jedyna wartość niewymagająca 
usprawiedliwienia. Człowiek jeśli się w tym nurcie nie znajdzie, to przepada. 
Czegoś będzie mu brakowało. Zamieni się w chłystka, małego Sokratesa, który 
prowadzi jedynie dyskurs.

Chrześcijaństwo przejęło pewien model myślowy ze starożytności. Platonizm 
z nieśmiertelnością duszy, twierdzeniami metafizycznymi bez uzasadnienia, 
wprowadzającymi zamęt, bez odniesień. Chrześcijaństwo przez Nietzschego czasem 
nazywane platonizmem dla ubogich, dla tych, którzy nie mają siły aby walczyć 
z samym żywiołem życia, aby walczyć o siebie samych -- zdobywać coś, co zostało 
zaprzepaszczone, gdy Chrześcijaństwo weszło z przekazem tragicznym dla 
autentycznej kultury.

Nietzsche dokonuje celnych i aktualnych analiz dotyczących dwóch **typów 
moralności**. Coś zostało zniszczone. To co to jest szlachetność, męstwo, cnota. 
Mityczny obraz utraconych przymiotów ludzi starożytności. Nie wiemy o co tak 
naprawdę chodziło Nietzschemu. To są jednostki silne, wybitne. Nietzsche wraca 
do mitu jednostki ponad światem, która ten świat buduje, jest twórcza, 
kreatywna, sprawiedliwa, przede wszystkim jest szlachetna, jest mocna. Ta 
jednostka musi ustąpić w zetknięciu z tym, co jest słabe i liche. Czytając 
*Zaratustrę* dowiemy się, że w zasadzie te liche byty są wszędzie. To są małe 
potworki ludzkie, które zalegają, zdaniem Nietzschego, rzeczywistość, one sobie 
roszczą racje do tego, żeby to, co jest szlachetniejsze, pokonać; żeby to, co 
jest wyższe, obalić; żeby jednostki, które są słabe i tę słabość 
usprawiedliwiają, zapanowały nad tymi, którzy są racją dla siebie samych, nie 
potrzebują usprawiedliwienia. Analogia z Kierkegaardem, który myślał 
o jednostkach, które wychodzą (odcinają się) od bagna rzeczywistości, stają 
w obliczu jednostki wszystkich jednostek -- to są ludzie wiary; Abraham, który 
pogwałci prawa i normy, ponieważ ma wiarę. Natomiast człowiek Nietzscheański, 
mityczny, wielki, ta wielka jednostka rządząca energią, kreatywna, twórcza, 
zostaje zepchnięty, ponieważ weszła na arenę dziejów masy. Ta masa została 
(tutaj druga figura negatywna) poprowadzona przez tego, który podał się za Syna 
Bożego. Nietzsche należał do wyjątkowo krytycznych i obsesyjnie nienawidzących 
chrześcijaństwa i nie tyle Chrystusa, co Jego uczniów (szczególnie Pawła), 
ludzi. Pawła oskarża o wszystko: o zniekształcenie doktryny, o złą interpretację 
kazania na górze, o to, że musi słabszy, maluczki, zostać wyniesiony kosztem 
silnego, że będzie się głosiło pochwałę słabości, choroby, miłości, współczucia, 
które osłabiają wolę życia. To zostaje przełożone na tragiczny wiek, który 
z tych właśnie wartości uczynił filary, na których ma stać kultura europejska.

Ale ta kultura chyli się ku upadkowi, ponieważ te uczucia, które żywiły masy 
w stosunku do szlachetnych, wielkich jednostek, są uczuciami druzgocącymi. To 
jest sławetny mechanizm opisany przez Nietzschego, potem przejęty, szczególnie 
przez Maxa Schellera, mechanizm **resentymentu**. To jest uraza dlatego, że jest 
się tym, kim się jest. To jest taka zazdrość, nienawiść skierowana do tego, 
czego ja nie mogę mieć, ale mają inni. Chodzi o zespół cnót, paletę szlachetnych 
jednostek kultywujących *virtu*. Masa zazdroszcząc, nie mogąc tego osiągnąć, 
wymyśla wszystkie możliwe teorie. Cała filozofia, nauka, psychologia służą, aby 
udowodnić, że autentycznymi wartościami są *uległość*, *miłość bliźniego*, 
*poszanowanie słabości*, *współczucie* -- to jest odejście od podstawowego 
prawa, jakim jest życie stawiające ogromne wymogi, to ono powinno być jedyną 
wartością. Wszystko, co osłabia tę moc, jest nie do zaakceptowania. Ten stan 
należy zmienić. W jaki sposób? Nietzsche będzie się nad tym zastanawiał 
w dziełach późnego okresu. To będzie związane między innymi ze zmianą 
zainteresowań z antyku, filozofii greckiej (szczególnie Heraklita). 
Zainteresowanie koncepcjami współczesnymi, wykładnia Spencera i Darwina.

Podsumowanie dotychczasowej części. Niezwykle utalentowany, wrażliwy, jeśli 
chodzi o ducha starożytnych. Nie był kształconym formalnie filozofem, w zasadzie 
samouk. Głównie swoją wiedzę oparł na dziełach francuskiego oświecenia. 
Uformowała go ciemna wizja *Świata jako woli i wyobrażenia* Schopenhauera. 
Zapoznał się z nim przypadkowo kupując tę książkę w antykwariacie. Przejął on 
pewne instrumentarium nie tyle pojęciowe. Nim będzie w sposób niemetodyczny 
próbował przedstawić krytykę rzeczywistości kulturowej, później zarysować pewien 
misyjny program odnowy ludzkości, to zajmie się bardzo konkretnymi problemami 
genezy kultury europejskiej. Geneza obiecująca, bo łącząca dwa dialektyczne 
zwarcia nurtów, które nam towarzyszą od powstania człowieka. Nurtu jasnego, 
życiowego, logicznego, który nazywa żywiołem apollińskim. Nurtu mu 
przeciwstawnego -- dionizyjskiego, który sięga do trzewi samego życia, tego 
kłębu, instynktów agresywnych, związanych z przeżyciem, narzuceniem swojej woli. 
Genialność ducha greckiego ma polegać na tym, że powstało pewne dzieło, które 
jest symbiozą pogodzenia się i twórczego współdziałania tych elementów -- to 
jest tragedia grecka. Pokazuje ona z jednej strony żywioł, działanie sił nie do 
opanowania (na przykład los w tragediach Sofoklesa). One są wyrazem pogodzenia 
tego, co jest tragiczne, z tym, co jest życiem samym, energią i czymś, co jest 
nieuchronne. Życie pomimo tego, że jest absurdalne, niewytłumaczalne, jednak 
jest czymś bezcennym, wartościowym. Wszystko, co zagraża życiu, jest warte 
potępienia. Godne potępienia są wszystkie kierunki, tendencje umysłu chorego 
ludzkości w formach doktryn, które starają się ten żywioł ujarzmić, osłabić, 
starają się go tłumaczyć (zazwyczaj robi się to bardzo źle). Nietzsche przeciwny 
paradygmatowi, modelowi nauki XIX wieku, która opiera swoje poczynania na idei 
postępu. Postępu do czego? Postęp jest jeden, w kierunku destrukcji, śmierci, 
zaniku, niebytu. Tak młody myśliciel rozpoczyna analizy (my to systematyzujemy 
za niego). Głównie są to analizy stanu kultury. Ten stan kultury łączy się 
z tym, co nazywamy aksjologią. Nietzsche te wartości opisuje, dokonuje pewnej 
schematyzacji, hierarchizacji. Stawia wartości na takich płaszczyznach jak 
życie, nie-życie, to co jest tak zwane *dobre* i tak zwane *złe*. Koncepcja 
pewnej dynamiki -- nie ma jednego podejścia, nie ma czegoś stałego, trwałego, 
uniwersalnego. Nie ma wartości niezmiennych, wszystkie są oparte o walor życia. 
To życie czyni je dobrymi albo złymi. Nie ma absolutnych odniesień, wartości, bo 
nie ma absolutnych autorytetów, wszystko jest dynamiczne, żywiołowe. Są 
natomiast takie tendencje, które chciałyby to usztywnić, narzucić jeden 
określony światopogląd, rozumienie. One wszystkie przedstawiają nam coś, co ma 
za zadanie obniżyć walor, rozłączyć teorię od życia.

Nietzsche wypowiada się tu kilkakrotnie, jeśliby próbować zbudować coś na 
kształt epistemologii. Żyjemy w pewnym świecie prawd. Te prawdy są oparte na 
pojęciach, one mają coś tłumaczyć, wyjaśniać pewne związki. Mają stanowić 
wzornik wiedzy/poznania. Nietzsche oprócz tego, że jest krytykiem kultury, 
wprowadza nowe elementy do teorii moralności, jest też filozofem, który starał 
się oduczyć człowieka pewnych przyzwyczajeń, struktur usztywnionych, które ufają 
bezgranicznie i na ślepo przyjmują pewne instrumentarium pojęciowe, pewną 
metafizykę, która nas ustawia i każe myśleć w określony sposób. Nietzsche 
destruuje podstawowe pojęcia takie jak: *byt*, *prawda*, *piękno*, *dobro*. Ten 
kanoniczny związek wielkich transcendentaliów zostaje rozbity. One nie mają 
żadnego uzasadnienia ani w naszych doświadczeniach, ani w naszych teoriach. One 
są pewnego rodzaju wygodnymi hipotezami, właściwie chcą dotykać faktów, a tak 
naprawdę *są jedynie interpretacjami*. Jednak interpretacje są niczym innym, jak 
przyjęciem punktu obowiązującego w danej perspektywie. **Perspektywizm 
poznawczy**. Wszystko, co znosi perspektywizm poznawczy, jest błędem, jest 
obarczone aberracjami. W zależności od tego, kto tymi aberracjami zarządza 
(Kościół? uniwersytet?) takie będziemy mieli ukształtowane wartości. Wpływ 
Stirnera, Nietzsche zwalcza widma. Sam jest wyrzutkiem, rezygnuje z kariery 
akademickiej, wydaje dzieła na własny koszt, pracuje niesystematycznie. Wie 
jedno -- kultura europejska miała bardzo dobry początek (starożytnym udało się 
zespolić dwa żywioły: myśli i życie; pojęcia i zastosowanie pojęć do człowieka, 
dać mu doświadczenie -- to jest wkład starożytnych). Po tym przychodzi coś, co 
wywraca ten porządek -- Sokrates, Platon, św. Augustyn, Tomasz. On ich nie zna 
dokładnie, wie, że wykonali złą robotę, usztywniają pewne pojęcia, które niczego 
nie odwzorowują, bo *faktów* nie ma. Umawiamy się jedynie co do zakresów 
pojęciowych pewnych kategorii, jednak na prawdę jedynie interpretujemy. Chodzi 
o to, żebyśmy wszystko interpretowali blisko wartości nadrzędnej, jaką jest 
życie. To z kolei wiąże się z tym jaką przejawiamy energię.

Ten element, który z teorii poznania prowadzi do etyki, moralności, antropologii 
filozoficznej. Moralność również jest czymś umownym -- nie ma świata, który 
byłby światem absolutu. Problem, który Nietzschego inspiruje, to jest problem 
pewnego statusu człowieka, jego pozycji, usytuowania. Można to przełożyć na 
pytanie *co człowiek w tak krytycznym momencie, w jakim znalazła się kultura 
europejska, kiedy zacznie odrzucać kajdany, którymi go spętano, może jeszcze 
robić? co może wybrać?*. Kierkegaard odpowie, że skok wiary. Nie każdy może to 
wybrać i dlatego wysypali się na świat esteci, którzy żyją połowicznie. 
Dostojewski przybiera inny ton, uważa, że jedynym rozwiązaniem dla człowieka 
jest powrót do nieskażonego źródła wiary -- do chrystianizmu tak, jak rozumie 
prawosławie; pokłonienie się ziemi, skromność, poszanowanie praw, ale praw 
pierwotnych, które nie mają nic wspólnego z oficjalną wykładnią prawną, 
religijną, naukową. Człowiek musi wrócić do swoich źródeł, te źródła tkwią 
w glebie, w tym, co nieskażone -- to jest lud. On przedstawia instynkt prawości. 
Nawet, jeśli ci ludzie są zbrodniarzami, to są szlachetni; dokonali czegoś nie 
dlatego, że nie wiedzieli, że to jest złe. Dokonali tego, ale znają również
odpowiedzialność, odpokutowują -- to jest przesłanie Dostojewskiego.

Nietzsche idzie podobnym tropem, mówi tak: człowiek, gdyby nie był filistrem, 
drobnomieszczaninem, gdyby nie szukał usprawiedliwień, gdyby odrzucił to 
wszystko i stanął oko w oko z żywiołem życia, to albo by przegrał, albo by 
przetrwał. Tutaj sięga do koncepcji, którą zaakceptował w dużej mierze, którą 
się zafascynował nie będąc naukowcem. To jest darwinizm. Bardzo często 
interpretowało się nietzscheanizm w terminach darwinizmu. Dla Darwina pewne 
prawa są niezmienne -- są prawa dziedziczenia, walka o przetrwanie, zwycięstwo 
tego, kto jest silniejszy. Nietzsche podejmuje te wątki. Mówi, że jest siła, 
dziedziczenie, nie możemy się temu przeciwstawić. Możemy się wybrać wobec tego, 
co przynieśliśmy na świat. Jednak jeśli znajdujemy się w świecie (to jest 
rzeczywiście świat walki), to nie możemy głosić tych teorii, co na przykład 
chrześcijaństwo i żądać tego, żeby przetrwali najsłabsi, bo oni obniżą ogólną 
wartość życia. Jeśli przetrwają, to tylko dla samego przetrwania. Ich życie jest 
w zasadzie bez znaczenia, ich życie będzie ciężarem. Mają jeden wybór -- 
zniknąć, nie blokować drogi tym, którzy są silniejsi, nie tylko chcą przetrwać, 
ale też z tego przetrwania uczynić pozytywną wartość.

To jest bardzo okrutny egzystencjalizm. Został wykoślawiony, przejęty przez 
najmroczniejsze siły w XX wieku. Siostra, która uległa mitowi wyższości 
germańskiej oddała dziedzictwo brata nazistom. Jednak koncepcja Nietzschego 
polegała przede wszystkim na doborze, takim, który preferuje najmocniejszych, 
a z nich jeszcze wybiera tych, którzy zajmie twórczy stosunek. Człowiek jako 
kreator, artysta, naukowiec, filozof. Nie pracownik na polu filozofii, ale 
myśliciel, który każdym swoim włóknem będzie fundamentalne problemy ludzkie 
przeżywał i przedstawiał. Jakie to są problemy? Problem odpowiedzialności. 
Nietzsche dokonuje następującej analizy. Jeśli (jak w *Wiedzy radosnej*) 
człowiek głosi, że zabiliśmy Boga, nie dorośliśmy do pewnego ideału (ukłon 
w kierunku koncepcji Feuerbacha, człowiek wymyślił Boga, ale do tej 
wyalienowanej koncepcji nie dorośliśmy), to jeśli ogłaszamy jego śmierć, jeśli 
Zaratustra powie, że stary Bóg zaśmiał się z okazji popełnionego błędu, kazał 
nam być sprawiedliwymi tam, gdzie nie moglibyśmy i nie musieliśmy być 
sprawiedliwi a wręcz przeciwnie -- powinniśmy zachowywać się okrutnie, to 
człowiek zostaje sam. To *zostanie samemu* na świecie, decydowanie o wszystkim 
bez odniesienia się do żadnego autorytetu, wymaga wielkiej siły, wielkiego 
*virtu*. Nie każdy może się na to zdobyć.

Można powiedzieć o wejściu na górę Abrahama i zejściu Zaratustry w dół. Dwóch 
proroków, dwóch ojców pewnej wiary. Jedna w starym, judaistycznym modelu religii 
prawa z odrzuceniem religii łaski (Kierkegaard porozumiałby się z Nietzschem co 
do tego, że łaska jest zupełnie zbędna, łaska jest czymś szkodliwym). 
U Nietzschego jeśli Zaratustra schodzi, model nadczłowieka, transcendencji, 
która się dokonała. Od zwierzęcia, przez człowieka, przez arcyczłowieka do 
nadczłowieka. Jeśli on schodzi i jest sam, to chce powiedzieć o zadaniach 
czekających na ludzkość, która będzie musiała zostać odrodzona. Tę ludzkość 
będzie uczył niezależności, ze decyzje nie mogą być oparte o jakiś etos, o to, 
czego uczy chrześcijaństwo czy inne religie, bo one wszystkie są oparte na 
metafizycznych kategoriach, które nie mają żadnego odniesienia. One tylko coś 
interpretują w danym momencie. Nietzsche był relatywistą, który uważał, że 
historyczność jest podstawowym źródłem człowieka. Nie ma czegoś pozaczasowego. 
My zmieniamy się razem z kulturą, kultura zmienia się razem z nami. Pojęcia to 
odzwierciedlenie pewnych stanów umysłowych pewnej grupy ludzi. To jest wszystko. 
Nie ma prawd absolutnych, klasyczne, niezmienne dzieła. Jeśli mamy człowieka, 
któremu nie daje to nic, kultura się zużyła, to musi on ją sam stworzyć. Mogą to 
zrobić tylko jednostki, które są najsilniejsze, które biorą za wszystko 
odpowiedzialność. To jest bardzo niebezpieczna myśl. Branie odpowiedzialności 
jest związane z tym, że człowiek decydując teraz, decyduje jak gdyby za całą 
przyszłość. Heidegger będzie również grał tym motywem, będzie mówił, że mój 
wybór jest moim wyborem, ponieważ ustawiam jakiś projekt przyszłości. To jest 
wzięte z Nietzschego. Nietzsche mówi, że ta jednostka, która uświadomiła sobie 
stan faktyczny rzeczywistości, świata bez Boga, z ogółem który mu nie dorasta, 
jest bydłem pogrążonym w miernych wartościach anty-życiowych, który jest zalewany 
papką pseudokultury, kultury masowej, filistrów, którzy łakną tylko sytości, ten 
człowiek wyrasta nie mając punktu odniesienia, jaki ma jednostka u Kierkegaarda. 
Ten człowiek jest sam. To bycie w przysłowiowej samotni niesie określone 
konsekwencje. Każdy wybór będzie wyborem pozornie jego tylko, ale rzuconym na 
przyszłość i pokazanym jako wzorzec dla innych.

I tutaj rozwija on koncepcję zawrotną, wymagającą wszystkiego, ale też 
niejednoznaczną. Koncepcja obliczona dla jednostek najwyższych. To jest 
koncepcja **amor fati**. Jednostka, która przyjmie kornie los, nie będzie się 
starała go tłumaczyć jak jest go wygodniej. Nie będzie go narzucała innym. Ona 
stanie oko w oko (jak jednostka u Kierkegaarda staje oko w oko z nieznanym 
i rozegra ostateczną grę) jako jednostka wyzwolona z więzów, kajdan wiary, 
religii, nauki, psychologii, będzie grała w swoją grę życiową w taki sposób, że 
w każdym momencie może powiedzieć, że jeśli to powtórzy się, jeśli to miałoby 
się powtórzyć (a to jest teoria wiecznych powrotów) to on nigdy by nie podjął 
innej decyzji. To jest jądro nietzscheanizmu. Człowiek, który został wyzwolony 
z wszystkich złych rzeczy, słabości, które uchodzą za prawdy ostateczne, 
z pojęć, które rozsypują się wniwecz, jak *dobro*, *wartość*, *przyczyna*, które 
są stałe tylko w jakimś momencie historii żądając statusu prawd absolutnych, 
jeśli ten człowiek zacznie wędrować, zobaczy za sobą swój cień, czyli to, co 
jest złe, zostało wyrzucone, jeśli ten człowiek się wyczyści sam i dokona czynów 
czasami w oczach społeczności zdegenerowanej okrutnych, jeśli on uzna, że życie 
ma wartość najważniejszą, że trzeba hołubić to, co jest silne, niezłomne, 
szlachetne zarazem, a więc charakterystyczne dla hodowli, która ma powstać, dla 
nadczłowieka, to wtedy sprawdzianem będą nie autorytety, nie ocena innych, ale 
będzie życzenie, by to, co wybrałem, powtórzyło się i mogło się powtórzyć 
w nieskończoność. Stanę jeszcze raz przed tym. Według Mroza to jest 
najważniejsza myśl nietzscheańska. Wokół tego będzie orbitowała myśl pomniejsza 
filozofii Nietzschego. Miernikiem jest przyszłość. Dla Dostojewskiego oparcie 
jest nie prawda, oparciem jest Chrystus, którego on traktuje jako bliźniego 
upodlonego -- wizja upodlenia jest czymś najistotniejszym; wizja tego, że się 
dokonało nieprawości, ta nieprawość jest cały czas reprodukowana 
w społeczeństwie, to są ludzie, którzy spadli na samo dno, ale oni są 
najcenniejsi. Ta *poczwa* Dostojewskiego to dla Nietzschego są ludzie moralnie 
najsilniejsi. Dostojewski dla Nietzschego był nauczycielem najgłębszej 
i najczystszej psychologii. Wizja ostateczna u Nietzschego jest taka, że 
człowiek w swojej odwadze moralnej za wszystko co wybrał staje w obliczu losu, 
który nie zostanie nigdy zamknięty. Ten wieczny powrót, który jest cyklem 
trwającym -- heraklitejski obrót -- zmusza nas do tego, że ten wybór ma być 
wyborem powtarzanym i ja się mam z nim utożsamiać, to jest odwaga moralna. To, 
że jednostka nie będzie szukała dodatkowych racji, ona wie, że w każdym cyklu 
będzie stała przed sobą samą i powie: *amor fati*, wybrałem i ten wybór jest 
przeze mnie aprobowany.

Bardzo ciężko jest systematyzować tę myśl. Przedstawiony zarys pewnego rozwoju. 
Zawsze starożytność będzie dla Nietzschego odniesieniem razem z kulturą i myślą 
antyku. Nałożony na to zostaje piewca irracjonalnego żywiołu, jakim jest życie 
-- Schopenhauer. Będzie to, co jest również przenikające, czyste w pierwszym 
okresie -- nawiązanie do sztuki antycznej tak, jak wedle Nietzschego zrobił 
Wagner. To, co jest jeszcze nieznane i wymagające analiz, to jest stosunek 
Nietzschego do innych kultur. Pomyłka nazistów, że Nietzsche był antysemitą, że 
jest to czysta, niemiecka myśl, to są nadinterpretacje, nieprawdziwe. Nietzsche 
był dumny ze słowiańskiego pochodzenia, przypisywał sobie nie do końca 
sprawdzone wątki biograficzne. To, co jest faktem bezspornym to jest to, że 
Nietzsche był bardziej przywiązany do kultury francuskiej, polskiej (uwielbiał 
Chopina). Druga sprawa: straszna choroba. To, co zostało najprawdopodobniej 
wywołane przez nieleczoną chorobę, co powodowało spekulacje. Nietzsche stał się 
figurą dyskursu w kulturze europejskiej, szczególnie na początku XX wieku 
w okresie modernizmu zajmowali się nim wszyscy. Jest tematem niekończących się 
odniesień takich filozofów jak Jaspers i Heidegger. Wielka myśl, ale myśl 
żywiołowa, niesystemowa, którą się interpretowało za każdym razem inaczej. 
W każdej sytuacji jest inny Nietzsche. Dzisiaj Nietzsche jest czasem uznany za 
ojca postmodernistów, dla których nic nie ma pewnego, wszystko jest płynną 
rzeczywistością, pozostają jedynie te interpretacje, które są wytworem pewnych 
umysłów. Te umysły to nic, tylko wynik pewnej ewolucji, pewnym nurtem życia, 
z tym się nigdy nie możemy spierać.

## Wykład 6 -- 05.04.

### Fenomenologia

Egzystencjalizm ściśle związany z analizą fenomenologiczną, z fenomenologią. 
Trzeba zaznaczyć, że jest kilku autorów -- członków ruchu 
egzystencjalistycznego, którzy nie uznają wysiłków opisu sytuacji/kondycji bytu 
ludzkiego za istotne, jeśli nie sięgają one do dziedzictwa pozostawionego przez 
Husserla i jego uczniów. To jest uwaga akademicka. Wszystkie niemetodyczne zrywy 
(od Pascala, przez Kierkegaarda, Dostojewskiego) znajdują pas transmisyjny 
przekazu niezależnie na dwóch płaszczyznach:

1. Działalność do dzisiaj nie w pełni poznanego, nie w pełni docenianego 
filozofa: **Gabriela Marcela**, który przeszedł na katolicyzm. Stworzył on bez 
najmniejszych odniesień do systemu Husserla swoją niepowtarzalną metodę 
fenomenologiczną. To się objawia przede wszystkim w studium *Być i mieć*. Ten 
nurt polega na tym, że odrzuca się pewne ustalenia, pewne apriori, sięga się za 
to do pewnego opisu, pewnego doświadczenia wewnętrznego.
2. Drugi nurt będący samoświadomym sięganiem do Husserla. Miało to być nauką 
ścisłą, niepodważalną, która wskaże takie typy doświadczenia, które nieomylnie 
wskażą na typ bytu niedający się w żaden sposób zakwestionować.

1901 r. -- Husserl opublikował pierwszy tom **Badań logicznych**, które 
znamionują prawdziwy przełom w myśli filozoficznej XX wieku. Żeby dobrze 
uchwycić metodę fenomenologiczną jak i wkład fenomenologów i wpływ na doktryny 
egzystencjalistyczne, trzeba powiedzieć o dwóch przesłankach:

1. Stan, który Husserl uznał za niezadowalający -- na końcu XIX w. filozofia 
miała utracić prawo do wypowiadania sądów pewnych co do tego, co istnieje. 
Filozofia została rozerwana dwoma antynomiami:
    - Psychologizm -- jest to sięgający empiryków brytyjskich problem. Jest to 
    pewnego rodzaju ślepa wiara, która opiera się na założeniu, że da się umysł 
    albo świadomość, albo podmiot znaturalizować -- umieścić w pewnym horyzoncie 
    świata naturalnego, przyrodniczego. Heidegger (uczeń Husserla) będzie 
    nazywał to ontologiami cząstkowymi (regionalnymi). Zamiast wyjaśniać coś 
    tracą z horyzontu byt jako byt. Dla Husserla problem polega na tym, że 
    w świecie empirycznym oddało się umysł, świadomość, podmiotowość. Rodzi to 
    prawdy, które prawdami naprawdę nie są. Dochodzimy do niemożliwości 
    wypowiadania sądów o charakterze ogólnym. Wszystko, co rozum chciałby 
    osiągnąć, okazuje się prawami psychicznymi. Wiemy, że 2+2=4 tylko dlatego, 
    że umysł przyzwyczaił się do pewnej formy operacji (Hume), przyzwyczajenie, 
    nawyk powoduje, że mamy do czynienia z prawem psychologicznym. Nie mamy do 
    czynienia z prawami, które w swoich treściach ma charakter uniwersalny, 
    idealny (poza czasem i przestrzeniem). Zamiast prawd uniwersalnych/idealnych 
    mamy do czynienia z twierdzeniami oddanymi w gestię empirii.
    - Próba uwolnienia się od psychologizmu na gruncie przede wszystkim logiki 
    -- przejście do czegoś, co mogłoby przypominać badania nad prawdziwym bytem. 
    *Z powrotem do samych rzeczy* -- jeśli filozofia ma się liczyć w jakikolwiek 
    sposób, musi się odwrócić od ograniczeń związanych z ujęciem empirystycznym, 
    naturalistycznym. Musi się rzucić w wir tego, co Husserl nazywa *sferą 
    rzeczy prawdziwych*. Wrócić do nich z powrotem, bo kiedyś może filozofia 
    w nich przebywała. Problem polega na tym, że Husserl musiał owe rzeczy, 
    innymi słowy owe *fenomeny*, na nowo określić. Tu się zaczyna przewrót 
    kopernikański dokonany u progu XX wieku. Filozofia taka nie może wywodzić 
    się z jakichkolwiek założeń. Ma sięgnąć do takiego materiału, takich 
    doświadczeń, które są pewne, w które nie można zwątpić. Mają one być 
    samooczywiste, ewidentne. Wszystko to ma być ukazane w specyficznym 
    (ujawnionym przez Husserla) doświadczeniu, które nazwał *naocznością*, albo 
    *intuicją*. Jeśli mam wrócić do rzeczy, udać się do autentycznej sfery bytu, 
    to muszę wskazać na typ doświadczenia niepodważalnego. Ja go nie zakładam, 
    muszę go odkryć. Husserl nie jest pionierem -- wcześniej był Kartezjusz. 
    Husserl napisze *Medytacje kartezjańskie*, jest ich tyle, co u Kartezjusza. 
    Muszę odkryć, doświadczyć czegoś takiego, co mnie przekona. Takie 
    doświadczenie, to doświadczenie **naoczności bezpośredniej/intuicji** -- 
    coś, co zostanie mi przedstawione albo przedstawi się w sposób bezpośredni 
    -- zezwoli mi to na zdecydowanie, że to w ogóle jest. To *jest* będzie inne, 
    niż *jest* o którym rozprawiała filozofia przedhusserlowska. Jeśli mam 
    powrócić do samych rzeczy, to wiem, że te rzeczy będą się jawiły nieco 
    inaczej, niż własności. Dane w tym szczególnym typie nakierowania w intuicji 
    -- istotny związek między tym, co nakierowuje się, co jest spełniaczem 
    takich aktów, a przedmiotem tych aktów. Po jednej stronie pewna matryca, 
    która tego dokonuje (jest to jakaś świadomość), z drugiej strony mamy jakieś 
    przedmioty tej świadomości -- coś, co jawi się w polu jej działania. 
    Z jednej strony byty same w sobie -- nienaruszalne, poznawalne na wiele 
    sposobów. Poznaje je nauka, poznaje je psychologia, metafizyka, ontologia, 
    ciągle coś w przedmiocie zostaje niedopowiedziane do końca. Przedmiot 
    zostaje niezależny. Przedmiot sam w sobie zamknięty, poznawialny w kolejnych 
    przybliżeniach (wg. pozytywizmu), nie będziemy nic o nim wiedzieć do końca. 
    Husserl mówi, że trudno mówić o przedmiotach, to (treści), co uważamy za 
    przedmioty, to są treści, które nie wychodzą poza obręb naszej świadomości. 
    Świat to nic innego, niż seria pewnych dat, wiązek wrażeniowych. To są dwa 
    straszne błędy, które popełniliśmy. One blokują nam dostęp do 
    rzeczywistości. Aby ją odsłonić, muszę wyjść od samego początku. To 
    *pierwsze* musi uświadomić sobie typ doświadczenia, który pokaże relację 
    między jedną i drugą stroną: między zespołem *jak?* i zespołem *co?*. Mówi 
    się: zostawmy stare przyzwyczajenia (nastawienie naturalne) -- nie niszczmy 
    tego, ale spójrzmy na to inaczej. Wydaje nam się, że coś wiemy, coś nam się 
    jawi, ale najistotniejszy będzie związek między świadomością a tym, co ona 
    obejmuje swoim zakresem, *na co jest nakierowana*, *czego jest 
    intencjonalnie świadoma*. Wtedy świat nabierze innego aspektu, jeśli 
    zobaczymy, że te dwa nie do pogodzenia człony są w jakiś sposób ze sobą 
    powiązane. To jest pierwsze zaproszenie Husserla do porzucenia sfery 
    przyzwyczajeń.
    - Podsumowując: dla Husserla najważniejsze jest doświadczenie, to 
    doświadczenie nazywamy **intuicją** albo **bezpośrednią naocznością**, kiedy 
    coś się nam prezentuje. Żeby coś nam mogło być dane, to musi być strona 
    podmiotowa, której to się objawia i ta strona podmiotowa nie jest do 
    pomyślenia bez swojego uzupełnienia -- bez strony przedmiotowej. Podmiot 
    implikuje przedmiot. Nie ma czegoś takiego, że widzi się bez samego 
    widzenia, ale też bez tego, co się widzi. Filozofia tradycyjna koncentrowała 
    się na jednym członie: albo eksponowała człon podmiotowy, albo przedmiotowy. 
    Relacja między nimi była zagmatwana. Zachodziło do walki zmagań: obiektywizm 
    albo subiektywizm. Dla Husserla najważniejszy związek między jednym członem 
    a drugim. Dla Husserla będzie to zawsze przedmiot *jako coś*, z naturą tego 
    czegoś wiąże się sposób prezentowania tego czegoś.

Jeśli mam rozpocząć prawdziwe pole badania, to muszę wystąpić z pewną propozycją 
pozornie starą, ale w ujęciu Husserla nabiera kolosalnego znaczenia. Jestem 
w pewnym świecie, znalazłem się w nim z jakichś powodów, jestem jakąś 
podmiotowością, bytem jakiegoś ja. Myślę, ale również odczuwam, przewiduję, 
doświadczam czasu. W dodatku jawią mi się inne podmioty. Chciałbym osiągnąć 
pewien sposób wiedzy. Wiedza (czy teoretyczna, czy praktyczna) jest wiedzą 
wychodzącą z pewnych założeń, które zawsze mogą zostać zakwestionowane -- nie 
mają pełnej podstawy. Co, gdyby zacząć inaczej? Gdyby całe dziedzictwo, cały 
dorobek (Husserl jest samoukiem, nie jest przerażony tradycją, którą musi 
poznać, ma odwagę odrzucania tego, czego nie chce zaakceptować) włożyli w pewien 
nawias, przyjęlibyśmy taką postawę, w której to by się nie liczyło. Epoche -- 
wzięcie w nawias. Zawieszenie sądu. Sceptycyzm, jeśli się go uporczywie będzie 
trzymało (jak powie Husserl), też prowadzi do nikąd. Sceptycyzm w ostatniej 
instancji sam siebie musi zakwestionować. Ten pierwszy impuls w stronę tego, co 
wiemy, zostaje wyłączony, ma się ukazać oczyszczone z założeń pole 
fenomenologiczne.

Co zostaje? Zostają specyficzne byty nazywane **fenomenami**. One są tym, co się 
jawi. Musi się to zjawiać pewnemu *czemuś* podmiotowemu -- świadomości.

Jest Husserl, który należy do najbardziej wybujałego idealizmu 
transcendentalnego, jest Husserl, którego się nieco inaczej interpretuje -- nie 
ma ostatecznego rozwiązania. Fenomeny pojawiają się w pewnej świadomości, która 
jest bytem w świeciem, jest w czasie i przestrzeni, jest poddana pewnym 
procesom. Nasze redukcje (redukcje transcendentalne) pokazują inny aspekt, że 
świadomość empiryczna nie interesuje go -- interesuje go coś, co byłoby matrycą 
o idealnym charakterze pozaprzestrzennym i pozaczasowym -- to jest *ja 
transcendentalne*, *świadomość transcendentalna*. Tutaj fenomenologowie nie będą 
mogli się pogodzić. Utworzą się szkoły:

1. Jedna wersja: w wyniku zawieszenia, oczyszczenia pola fenomenologicznego, 
Husserlowi jawi się matryca wszelkich matryc, coś co jest poza czasem 
i przestrzenią, co jest niezniszczalne, niepersonalne, transcendentalne. To *ego 
transcendentalne* jest oceniane jako coś, co zostanie zawsze. Nawet, jeśli świat 
się zawali. To jest prawdziwy prawodawca wszystkich przedmiotów, które zostały 
ukonstytuowane, pojawiły się w polu.
2. Inna świadomość -- świadomość zniszczalna, empiryczna. Jest to pewne *ja*, 
które znajduje się w pewnym określonym świecie, w tym świecie będzie musiało 
przebywać i tworzyć pewne sensy.

Opis najistotniejszej relacji -- relacji między świadomością a światem. Wiemy 
już, że stan filozofii, poszczególnych światopoglądów, jest dla Husserla nie do 
przyjęcia przez sięganie do bytu jako bytu. Jednak one (te filozofie, nauki, 
światopoglądy) mogą opracowywać pewne poszczególne fragmenty świata.

Husserl chce wskazać na pewien typ doświadczenia, na pewien typ intuicji, która 
byłaby intuicją o niekwestionowalnym charakterze. Nazywa ją *bezpośrednią 
naocznością*, *wglądem*, *intuicją*, gdzie byt jawi się w swojej 
bezpośredniości, jako taki. Byt musi jawić się temu, co kreuje ten proces. 
Ingarden mówił o świadomości, jako o *spełniaczu* pewnych aktów. Husserl mówi, 
że najważniejsza jest relacja dynamiczna między tymi dwoma członami. Jedno nie 
jest do pomyślenia bez drugiego. Zawsze podmiot musi wskazywać na pewien 
przedmiot. Jest to związek, którego nie da się rozerwać.

Żeby ten związek wyeksplikować, Husserl powołuje pewne metodologiczne formuły, 
nazywając to *epoche*: redukcją, zawieszeniem pewnego stanu faktycznego wiedzy. 
Zarówno na poziomie intersubiektywnym, jak i czysto jednostkowym. Zawiesza się 
całą tradycję filozoficzną, ale przede wszystkim wstępne przekonania, założenia, 
które dotyczą przede wszystkim istnienia czegoś. Można badać świat bez przyjęcia 
w ciemno tezy o jego istnieniu. Jeśli dokonało się takiego wstępnego zabiegu, to 
Husserl zostaje z dwoma komponentami:

- Świadomością
- Światem

Przy czym zdania są podzielone -- dwie interpretacje świadomości jak bytu 
transcendentalnego (poza czasem i przestrzenią, nieegzemplifikowany przez żadną 
jednostkę ludzką) i jako świadomości empirycznej (wydana na pastwę czasu 
i przestrzeni).

O metodzie, którą zaproponował Husserl, można mówić sensownie w trzech 
aspektach:

1. Aspekt redukcji
2. Aspekt ujawnienia/odkrycia związku między świadomością a światem
3. Aspekt bardzo wątpliwy -- rozróżnienie między fenomenologią jako filozofią 
prawdziwą, filozofią transcendentalną, gdzie króluje świadomość transcendentalna 
a tym mniejszym zakresem jego badań, kiedy Husserl koncentruje się na relacji 
członu podmiotowego i członu przedmiotowego

Można ująć to w pewien schemat. *Cogito/ego* -- odesłanie do podmiotowości, gra 
intencji -- interakcie i intencje; przedmiot obejmowany przez intencje: 
*cogitatum*. Działania świadomości czyli podmiotu oraz przedmioty. Najważniejszy 
związek między tym, co podmiotowe, a tym, co przedmiotowe. Aksjomatem 
fenomenologii husserlowskiej (jak i każdej fenomenologii) jest to, że 
**strukturą świadomości jest intencjonalność** -- świadomość musi być zawsze 
świadomością czegoś, ale **nie jest ona tożsama, nie może być tożsama 
z przedmiotem**. Zachodzi ontologiczna różnica między matrycą (spełniaczem, 
świadomością), a jej przedmiotami. To stanowi podwalinę całego egzystencjalizmu 
francuskiego.

Co odkryliśmy? Jesteśmy w bagnie świata naturalnych nastawień. To bagno to 
akademie, filozofie, teorie. Husserl jest matematykiem, wychodzi od projektu 
uzdrowienia nauk, trzeba je wzorować na modelu pewnym. Okazuje się, że aby dało 
się to zrealizować, trzeba pokonać bardzo potężnego wroga. Tym wrogiem jest 
psychologizm, który mówi, że umysł, który miał być elementem rządzącym 
rzeczywistością, stosuje wszelkie prawa, które płynął do niego z zewnątrz -- ze 
świata przyrody. Husserl nazywa to naturalizmem. Panuje zasada niesprzeczności, 
wyłączonego środka o ile istnieje co najmniej jeden podmiot, który tę prawdę 
wytworzył, przyswoił i jej pilnuje. Tyle naturaliści. Jeśli cokolwiek złego by 
się stało, to te prewdy przestają być prawdami. Może być tak, że zasada 
niesprzeczności przestanie obowiązywać. Husserl zaczyna się zastanawiać i mówi, 
że naturaliści pomylili treść z formą sądu. Formy mogą się zmienić, ale jeśli 
jakiś szaleniec będzie chciał być szaleńcem, (Husserl jest 100% racjonalistą, to 
jest projekt: jeszcze raz wróćmy do nieskażonego niczym logosu), to nawet jeśli 
będzie to mówić szaleniec, to te prawdy będą miały walor uniwersalności -- nie 
ma to nic wspólnego z pamiętaniem, przewidywaniem, kojarzeniem i tak dalej. 
Istnieje sfera świata przyrodniczego i innego -- ona interesuje Husserla 
najbardziej.

Jeśli teraz te wszystkie redukcje ujawniły rzecz podstawową -- związek pomiędzy 
świadomością a światem, to ten związek będzie charakteryzował coś, co ma walor 
niekwestionowany. Przedmiot świadomości, który jest korelatem różnych nastawień, 
będzie zawsze prawdziwy, będzie tym, a nie czym innym. Wyłania się pytanie -- 
jak w takim razie istnieją te przedmioty? Jaki mają status ontologiczny? Jeśli 
wejdzie na salę obiektywista, to powie, że istnieją jako zestaw o pewnej 
trwałości, tożsamości, po co tu podnosić zarzuty, poruszać tę kwestię? Jest tak, 
jak jest. Jeśli przyjdzie biologiczny kognitywista, to powie, że to są pewne 
procesy, które są odzwierciedleniem. Jednak załóżmy taki model, kiedy świadomość 
nieuprzedzona (nic nie założę przed), jeśli to nieuprzedzenie każe mi ten świat 
na nowo strukturować, to ten świat będzie zależny od serii moich nakierowań 
intencjonalnych. To istnieje jako... Przedmiot jako coś. Max Scheller opisał 
różnego typu *przedmioty intencjonalne*, czyli *korelaty świadomości* różnego 
typu. Świadomość jest czymś takim, co posiada strukturę dynamiczną, twórczą, 
jest wyłączona z praw natury, praw deterministycznych, ona dysponuje różnymi 
sposobami nakierowywania się. Ona się nakierowuje, ponieważ ma taką strukturę. 
Ma **zawsze** strukturę intencjonalną, musi być świadomością czegoś. A jeśli ona 
nie ma przedmiotu? Nie ma szklanek, stołów, idei, to co jej zostaje? Ona sama. 
Ona się wychyla ku światu. Jaką intencją ona obejmie, taki będzie świat. Nie 
znaczy to jednak, że dokonuje ona aktu kreacji z niczego, ona stwarza coś 
innego, czego bez świadomości nie dałoby się pomyśleć. I tu jest drugi fundament 
Husserlowskiej filozofii transcendentalnej.

Przykład -- jajko. To jajko będzie nabierało różnych sensów w zależności od 
sposobu od nakierowywania się na to jajko. Inne będzie jajko dane w myśli 
(Husserl mówi, że w pojęciu), gdzie (drugi typ redukcji) zostawia materiałowość 
rzeczywistego *tu coś* i skupia się na istocie -- redukcja identyczna, ja po 
prostu odrzucam wszystkie warstwy i szukam czegoś, co można byłoby nazwać 
jajkowatością. Jednak Husserl zwalcza zarówno podejście Arystotelesa jak 
i metafizyczny realizm Platoński oraz podejście empiryczne. Ta istota nie 
poprzedza istnienia, ona jest dana myślowo. Jest w tym tu ukonstytuowanym 
przedmiocie, ona jest związana z tym konkretnym bytem. Jajko jest *nosicielem* 
jajkowatości, czyli istoty bycia jajkiem.

Jednak istnieje coś innego -- istnieje jajko dla historyka sztuki. To jajko 
*jakieśtam*, brylanciki się świecą. Istnieje jajko dla marksisty, który mówi, że 
to jajko było gwoździem do trumny cara. Istnieje jajko, które może oglądać 
głodne dziecko chłopskie i istnieje jajko, które kobieta podnosi od jednej 
samotnej kury, kiedy już budowana jest autostrada i musi ona opuścić domostwo. 
Husserl mówi, że to jajko jawiące się na tle świata jest czymś jednym i czymś 
w wielości. Nigdy nie będzie tak, że wszystkie intencje spotkają się w jednym 
konkretnym jajku i będziemy mogli mówić o bycie w sobie czyli jajku jako takim. 
To jajko jest dane przez wielość swoich sensów. Jeśli uchwycimy to u Husserla, 
to uchwycimy znaczną część egzystencjalizmu XX-wiecznego. Wszystkie intencje (a 
jest ich bardzo wiele) są podstawowe, dają inne korelaty, stwarzają inne 
przedmioty intencjonalne. Zawsze będzie coś takiego, jak *X jako to*, albo *X 
dany w tym*. Mam myśl, mam naoczność, mam wyobrażenie. Na tym się będzie 
opierała cała teoria nicości Sartre'owskiej. Mam coś, co zezwala mi na 
przewidywanie i coś, co pozwala na utrzymywanie czegoś w pewnym stanie 
uobecniania (np. przypominania), mechanizm, który utrzymuje w przeszłości, 
retencja. Ma cały wachlarz tego, by narzucić tu znajdującej się rzeczywistości 
pewien określony sens albo zespół sensów. To jest drugi szalenie istotny motyw 
nauki Husserlowskiej. Pierwszy to taki, że oczyszczenie nie jest dokonane dla 
samego siebie, po to, żeby zedrzeć zasłonę iluzji, którymi karmiliśmy się, które 
zostały nam podane przez filozofię i nauki. Jeśli się teraz to ujmie w nawias, 
nabierze dystansu do świata naturalnych nastawień, to pojawi się coś, co Husserl 
nazywa doświadczeniem pierwotnym/intuicją/naocznością bezpośrednią. Widzi się 
ten związek, który jest związkiem niekwestionowanym między świadomością a tym, 
co nazywamy światem. Co ciekawe, mówi Husserl, nie bardzo nas interesuje 
istnienie. One, jeśli już pojawiają się w naszym polu jako fenomeny, to one 
w jakiś sposób już istnieją. Konia z rzędem temu, kto podejmie się sformułowania 
jasnej definicji istnienia. Jeśli usunie to magiczne słowo *jako* coś...

Dokonane redukcje pokazują strukturę świadomości, która musi być zawsze 
świadomością czegoś. W ekstremalnym przypadku nakierowana na samą siebie. Ona 
musi mieć swój przedmiot. Ona ma pewien korelat, każdy akt będzie miał swój 
korelat -- będzie odpowiednio przyporządkowywał dany przedmiot, wedle swoich 
możliwości. Myśl robi to inaczej, wyobrażenie inaczej, percepcja inaczej. Zawsze 
będą to inne przedmioty, przedmioty jako dane. To jest ważne -- przedmiot 
i sposób jego dania, sposób jego prezentowania się. Tych przedmiotów jest 
nieskończenie wiele, bo jest nieskończenie wiele intencji. Intencji, które 
działają w określonej rzeczywistości w rzeczywistym świecie.

Husserl ateistą, ale i on miał przeblyski. Jest coś, co oświetla, fenomenologia 
próbuje puścić snop światła. On przenosi z jednego świata w inny. To się dzieje 
w badaniu fenomenologicznym. Jeśli ujmuję przedmiot jakodany w myśli, to jest on 
wykluczony jako wyobrażenie. Żeby wyczerpać świat musiałby zaprosić do działania 
super świadomość transcendentalną. Ale jej nigdy Husserl wprost nie opisał. 
Mówi, że może wszystko zniknąć, ale ona zostanie. Jest tym czynnikiem, który 
jest czynnikiem decydującym o świecie i o sensie tego świata. Te wszystkie 
różnice między intencjami wskażą na ważną rzecz, która zapłodni wyobraźnię 
filozoficzną Niemców i Francuzów -- z nauki, która miała być ścisła 
(fenomenologia miała się wyzbyć wszelkich założeń) Husserl uczynił propozycję, 
która sięgnęła wszystkich możliwych dziedzin rzeczywistości i duchowej, 
i artystycznej, przede wszystkim filozoficznej. Przez umieszczenie podmiotu 
i świadomości empirycznej w świecie Husserl ten świat uczynił w jakiś sposób 
zależny od świadomości, ale również, poprzez prawo intencjonalności, pokazał, że 
świadomość jest również zależna od przedmiotu, ponieważ zawsze jest świadomością 
czegoś. Jej intencjonalność rzuca ją w objęcia rzeczywistości i nakazuje 
rzeczywistość pozostawić w stanie zmienionym, czyli nadać jej pewien sens, 
którego ona nie miała. Sensy będą się zmieniały, nachodziły na siebie, 
wykluczały, będą pozostawały w sprzeczności; a może też ukonstytuują coś więcej. 
To *coś więcej* będzie pasjonowało Heideggera.

Tyle tytułem wstępu do fenomenologii. Należy zapamiętać:

- redukcję
- próba wyzwolenia myśli z założeń
- odkryty związek intencjonalny między świadomością a światem
- świadomość dysponuje wieloma sposobami nakierowywania się (wychodzenia poza 
siebie) i tworzenia (w sensie dosłownym) przedmiotu, któremu nada zawsze sens; 
ten sens jest czymś charakterystycznym dla danego sposobu otwierania się na 
przedmiot

Teraz losy XX wiecznego egzystencjalizmu, ale i XX wiecznej filozofii, będą 
w znacznej mierze zależne od tego, co Husserl powiedział na przestrzeni kilkuset 
stronic wydanych i kilku tysięcy niewydanych. To był myśliciel, który zmieniał 
swoje stanowisko, modyfikował je. Do dzisiaj ta spuścizna jest nie w pełni 
zinterpretowana. Zawsze zostają pewne obszary, które zapraszają badaczy do 
ponownego przestudiowania. Pojęcie świata ludzkiego, konstytucji, ile jest 
rodzajów, sposobów istnienia i tak dalej.

## Wykład 7 -- 12.04.

### Fenomenologia -- Husserl i Heidegger

Egzystencjalizm wskazuje nieodmiennie na to, co nazywa się *fenomenologią*. 
Egzystencjalizm XIX wieku tej metodologii jest pozbawiony (fenomenologia otwiera 
wiek XX, kiedy każda myśl musi się do niej ustosunkować). Egzystencjalizm XX 
wieku w większości przypadków musi nawiązać do instrumentarium Husserla 
i wykorzystuje to czasem w sposób krytyczny, czasami kontynuuje.

Co można rozumieć przez fenomenologię? Sam Mróz wywodzi się ze szkoły, która 
oparła się na przekazach uczniów Ingardena, który był uczniem Husserla. Ciągłość 
pewnej dziejowości. Mróz zaznacza, że ten wykład będzie zabarwiony pewnego 
rodzaju nostalgią, że nie wszystko zostało wykorzystane, że nie wszystko się 
dało powiedzieć w ramach opisów fenomenologicznych. Czasem ton może być 
subiektywny.

Fenomenologia niezbędnym elementem tego, co jest tu przedstawiane jako 
egzystencjalizm. Rozpoczyna się ona końcem wieku XIX za sprawą Husserla, 
określone formy przybiera w wieku XX. Pierwsze znaczące dzieło Husserla *Badania 
logiczne* powstają na początku XX wieku i ten wiek w znacznym stopniu 
determinują.

#### Husserl

Projekt w dużej mierze destruktywny -- miał oddalić szarpiące od stuleci 
antynomie, w które umysł wikłał się coraz głębiej. W wieku XIX wpadł w dwa 
sidła: pozytywizm i psychologizm

- pozytywizm -- filozofia, jeśli ma mieć jakąś rangę, ma się zbliżyć do nauk 
o charakterze empirycznym (charakteryzowanych przez ciągłą zmienność, otwartych 
na ciągłe dociekania, na fakty zaległe od doświadczeń, zbliżanie się do tego, co 
pozytywizm nazywa prawdą, czyli co można uznać na gruncie koherencyjnych 
zabiegów, porządkowania modeli poszatkowanej rzeczywistości); walka 
z idealizmem, niechęć do wielkich systemów metafizycznych; pożądanie prawd 
pewnych, ale jednoczesne ostre wystąpienie przeciwko formom aprioryzmu; 
siedzieli mocno w sądach syntetycznych aposteriori -- uzależnionych od stanu 
wiedzy o charakterze empirycznym z mocnym skłonem ku wiedzy mierzalnej, którą da 
się przełożyć na jednostki.
- psychologizm -- (Husserl podejmie z nim bezpośrednią walkę) całość 
rzeczywistości ma być wyjaśnialna, eksplikowalna, wytłumaczalna poprzez 
odniesienie się do danych o charakterze psychicznym, czyli związanym z tym, co 
nazywa się *aparatem psychicznym* -- pewne procesy myślowe o charakterze 
fizologicznym; sprowadził i uzależnił tzw. *rzeczywistość obiektywną* do 
procesów myślowych -- jedynie te procesy myślowe są racją poznania, jednak 
prawdy (efekty takiej procedury) mają charakter subiektywny, ograniczony -- 
wszelkie poznanie nie może wykroczyć poza procesy fizjologiczne, wszystkie 
prawdy związane z procesami umyśłu o charakterze wymiernym -- to było 
stanowisko, które odsuwało prawdy o charakterze apriorucznym, uważało, że gdyby 
zmieniła się sama struktura ludzkiego umysłu, przepływów nerwowych, to 
zmieniłyby się prawdy, które my uznajemy za prawdy niezmienne, prawdy 
o charakterze apriori

Husserl zdenerwował się z powodu takiego ograniczenia psychologizmu -- uważał, 
że istnieje taki zestaw prawd, który jest niezależny od doświadczenia. 
Psychologizm atakując tradycję europejskiej metafizyki przedstawił bardzo 
ograniczoną perspektywę ujmowania prawd i rzeczywistości, która była dostępna 
przez aparat, który nie był pewny, który podlegał pewnym zmianom.

Husserl swoją naukową działalność rozpoczynał naukową od matematyki i logiki. 
Stanowisko, które go niepokoiło, stało się inspiracją do poszukiwań czegoś, co 
miało stanowić podstawę filozofii o podstawach niewzruszonych. O charakterze 
nawet przekraczającym, będącym czymś bardziej właściwym niż nauki. Filozofia 
jako badanie pewne, niezmienne, oparte na projekcie **ewidencji** -- 
oczywistości, która nie może być w żaden sposób kwestionowana.

Przybrało to formę dziwnego acz chwytliwego hasła: *należy powrócić do samych 
rzeczy*. Tutaj Husserl nie miał na myśli rzeczy w rozumieniu pozytywistów jako 
trwałych, w sobie zamkniętych i niedostępnych o charakterze przedmiotowym. Rzecz 
jako uzupełnienie pewnych aktów. Była zrelacjonowana -- pozostawała w związku 
z drugim komponentem -- ze świadomością. Powrót do rzeczy samych oznaczał dla 
Husserla oznaczało rozpoczęcie analiz, które zaczynały się od opisu relacji 
tego, co nazywa się *świadomością* a tym, co ta świadomość napotyka, na co 
zostaje skierowana (intenduje) i obejmuje swoim zakresem różnych aktów -- 
przedmiotem.

Przewrót Husserlowski, który najlepiej zostaje wyrażony przez hasło powrotu do 
rzeczy (powrotu, bo kiedyś chyba mieliśmy tę relację, ona została zagubiona) 
polega na tym, że odkryje się pewien związek, który wykorzysta się w nowej 
filozofii, która będzie czymś ścisłym, nowym, opartym na *ewidencji* -- 
samooczywistości -- relacji między dwoma siłami. Z jednej strony świadomość, 
z drugiej to, co się zjawia tak, jak się zjawia w swojej naoczności -- przedmiot 
czy rzecz. Owa rzecz to nic innego, jak fenomen. Fenomenologia bada to, co jest 
dane (i tak jak jest dane) świadomości w tym jej nakierowaniu, które Husserl 
rozumie w tradycji Brentana jako intencjonalność. Innymi słowy badanie związku 
między świadomością a światem oparte jest na zasadzie intencjonalności, 
sięgającej do tradycji średniowiecznej -- uznaniu, że każdy akt świadomości 
(świadomość) jest zawsze świadomością **czegoś**. Nie ma czegoś takiego jak 
świadomość bez swojego przedmiotu. W przypadkach, które będą później 
rozpatrywane jest również taki skrajny: sama świadomość może uczynić siebie 
swoim przedmiotem, nakierować się na siebie aktem refleksji i też będzie to 
świadomość *czegoś*.

Efektem posługiwanie się słowem **fenomen**, później będzie się to określało 
jako **przedmiot intensjonalny** czyli w skłonie idealistycznym (taki u Husserla 
jest) jest uzależnienie, współpraca z różnym rozłożeniem komponentów 
subiektywności, obiektywności i w formie tego, że mamy do czynienia 
z przedmiotem intencjonalnym będącym w zależności od spontanicznej, zawsze sobie 
znanej, pewnej dla siebie świadomości a właściwie aktów tej świadomości.

Na marginesie: mamy koncepcję również fenomenologiczną gdzie Twardowski 
rozróżniał (i tu poszerzał pole widzenia Brentany i Husserla) to, że zawsze 
będziemy mieli do czynienia z komponentami: świadomością, aktem świadomości, 
treść świadomości i przedmiot świadomości. Husserl też o tym będzie mówił, ale 
na początku szczególnie istnieje dla niego ten związek, którego owocem jest 
fenomen jako twór, jako odkrycie tego, co leży po drugiej stronie świadomości -- 
jest to horyzont łączący się z sensem, na który ta świadomość natrafia. Te 
horyzonty są przede wszystkim sensami, które muszą oczekiwać na wejście 
świadomości na arenę po to, żeby ujawniły się struktury. To jest ta 
rzeczywistość.

Jednak jak do niej dochodzi? Ten związek między świadomością a światem wyrażony 
przez Husserla na przykład w formule *świadomość, jej aktowość i przedmioty tego 
związku*, ta cała robota musi się rozpocząć od pewnych zabiegów -- to są 
opisywane na wiele sposobów (i na wiele sposobów interpretowane) redukcje. Tak 
jak odrzucając antynomie stworzone przez pozytywizm albo psychologizm, tak 
i tutaj.

Pierwszy krok -- *epoche* -- zawieszenie ważności (nie niszczenie) wielu teorii 
i sądów, wiele ustaleń, którymi filozofia operowała, zostało włożone w nawias. 
Pierwsze oczyszczenie pola badania: redukcja fenomenologiczna, wyłączenie 
pewnych nastawień, które są dla nas charakterystyczne -- to się nazywa 
*zawieszeniem tezy o naturalnym świecie*; to jest podstawowe. Czyści się pole, 
by przejść do tego, co większość literatury przedmiotu nazywa **drugą redukcją** 
-- tym, co jest w tej rzeczywistości istotne, jest stałe, ma charakter 
koniecznościowy. To jest to, co nazywa się redukcją -- sprowadzeniem do czegoś 
najistotniejszego w danym fenomenie, ustalenie pewnych związków istniejących 
między tymi istotami fenomenów, które są związane rodzajowo-gatunkowo ze sobą, 
dzielą jedną wartość. To ma nas wprowadzić do właściwej struktury rzeczywistości 
poznawanej jako zespołu pewnych ustrukturalizowanych, usensownionych, mających 
znaczenie fenomenów. Czegoś, co pozostaje w stosunku zależności do działań 
świadomości jako siły sensotwórczej, siły konstytutywnej, tworzącej coś, co bez 
jej udziału byłoby niemożliwe.

Oczyszczenie (epoche), redukcja fenomenologiczna, redukcja ejdetyczna -- 
wyrzucenie wszystkiego, tego, co przedarło się z nastawienia naturalnego, 
pozostanie na tym, co daje się jako istota przedstawić. To jest dopiero początek 
roboty, która ma pokazać co to znaczy podmiot do rzeczy samych.

Bardzo istotna kwestia -- aktowości -- struktura natury tych aktów. Husserl 
wymienił ich kilka, aktem o podstawowym znaczeniu jest spostrzeżenie. Ono jest 
narzędziem intencjonalnym sięgania do pewnej struktury świata, która jest nam 
dana w swojej bezpośredniości. Jest to zespół pewnych uposażeń jakościowych. 
Postrzegamy -- postrzeżenie jest prolongowaną grą z rzeczywistością -- nie jest 
to podejście natychmiastowe, jednorazowe. Akt postrzegania jest pewną *serią 
rzutów*, zbliżaniem się kolejnym do pewnego przedmiotu, podchodzeniem do niego 
z różnych stron, różnych perspektyw. Postrzeżenie jest czymś ograniczonym -- 
jest to oglądaniem pewnych aspektów, pewnych stron. Gdybym nawet założył, ze te 
oglądy wszystkie jestem w stanie zsumować, złożyć w jedną całość, to nigdy nie 
uzyskałbym czegoś takiego, jak przedmiot sam w sobie, bo to jest idea błędna. 
Przedmiot w tym sensie jest transcendensem, umyka mi on. Mogę próbować się 
zbliżyć do pewnych uposażeń.

Intuicja ejdetyczna nie będzie mogła być oparta na postrzeżeniu, choć Husserl 
zakłada coś takiego, jak *akt* o charakterze absolutnej immanencji -- wtedy 
istotę mogę nagle obejrzeć. To nie jest ogląd postrzeżeniowy. Do badań nad 
istotą nie jest mi konieczny fakt istnienia, czy nieistnienia.

Mamy postrzeżenie, jest też wyobrażenie. Tutaj nie potrzeba zbliżania się. 
Wyobrażenie widzi w jednym momencie. Jednak przedmiot jest tu pozbawiony 
bogactwa uposażeń, materiałowego. Jest też intencja myślowa, czyli konstytucja 
przez myśl, ideę, koncept, pojęcie. Bardzo ważna jest również ta intencja, która 
powoduje się emocjami, preferencjami, miłością, nienawiścią. To jest intencja 
emotywna otwierająca jeszcze inny aspekt fenomenu.

Badania Husserla, które wychodzą od części negatywnej -- odrzucenia całej 
tradycji przekonań filozoficznych, dokonywanie zawieszenia, redukcji, 
czyszczenia niepotrzebnego materiału wrażeniowego/myślowego. Sprowadzanie 
jednego do drugiego. Osiąganie w redukcji ejdetycznej *eidos*, które jest 
strukturą rządzącą czymś *co* danego fenomenu, wpływające w sposób konieczny na 
jego strukturę ontologiczną, epistemologiczną i na jego sens. Cały opis 
podchodzenia świadomości, która dysponuje tymi intencjami, one wszystkie mają 
pokazać, że rzeczywistość którą bada Husserl jest niezwykle upoziomowana, 
ustrukturowana, nigdy nie może się wyczerpać, cały czas będzie pokazywała różne 
aspekty w zależności od tego, jak się do niej będzie podchodziło. Ale żeby 
podejść musi się zastosować instrumentarium proponowane przez Husserla.

Przedmioty nie dzieją się bez odniesień czasowo-przestrzennych. Komponent 
czasowy jest tu bardzo ważny. Postrzeżenie jest zawsze pamięcią pewnego 
spostrzeżenia (po Proustowsku mówiąc), mamy też nawiązanie do tego, co jest 
przeszłe i projekcję do tego, co jest przyszłe w badaniu danego fenomenu. Słynne 
terminy:

- protencja -- wybieganie w przód, stosowanie bagażu, który już zyskałem, do 
przyszłych sytuacji, oglądów, nakierowań; zatrzymanie pewnej wiedzy i stosowanie 
jej do aktów teraźniejszych -- one nie są nieukorzenione w przeszłości, nie są 
też pozbawione elementu rzutu do przyszłości
- retencja

Skłon ku pewności, ku absolutyzacji wiedzy fenomenologicznej.

Trzecia redukcja -- redukcja transcendentalna. Jak ją rozumieć? Propozycja: jako 
redukcję do absolutnych sensów, do źródła tego sensu -- to przybrało taką formę, 
że Husserl wskazał na element, który byłby elementem niezależnym, absolutnym, 
poza czasem i przestrzenią, nie tak jak świadomość, którą opisywał w swojej 
aktowości, intencjach; ona miałaby być poza czasem i przestrzenią, to byłoby to 
sławetne *ego transcendentalne*, które miało zostać odkryte po całym procesie 
redukcji i objawić się jako pewnego rodzaju substytut chyba bytu absolutnego, 
jako element świadomości absolutnej, o której marzył Hegel.

*Ego transcendentalne* ma być źródłem konstytucji świata. Skłon ku idealizmowi 
powodem do licznych polemik. Świat całkowicie zależny od działań świadomości 
znajdującej się w jakiejś przestrzeni ezotorycznej, bez odniesień czasowych, bez 
historii. Byłaby czymś absolutnym zarówno jeśli chodzi o przestrzeń, jak 
i o czas.

Podsumowując: fenomenologia otwarła nowe przestrzenie. Zrezygnowała bądź 
z jaskrawie idealistycznych, psychologistycznych, pozytywistycznych, naukowych 
tendencji, które redukowały rzeczywistość do jednego elementu. Chciała ona 
powrócić do rzeczywistości w pełni ludzkiej -- w pełni uświadomionej, 
racjonalnej. Rzeczywistości, którą dałoby się opisywać w terminach precyzyjnych. 
Cały słownik husserlowski miał pokazać związek, który był związkiem pewnym. Jest 
pewna naoczność, źródłowość -- to co mi się jawi tak, jak mi się jawi, jest 
czymś niekwestionowanym. Ten związek między światem a świadomością wytycza 
i potwierdza prawdziwą strukturę nie tylko rzeczywistości, ale i sensu tej 
rzeczywistości. To jest mniej-więcej pewien zestaw idei, które w taki czy inny 
sposób (negatywny czy pozytywny) muszą się pojawić u każdego egzystencjalisty 
XX-wiecznego (przynajmniej u większości) a przede wszystkim u ucznia Husserla -- 
Martina Heideggera.

#### Martin Heidegger

Jedna z najbardziej złożonych i skomplikowanych koncepcji. Dla pokolenia Mroza 
Heidegger był żywą legendą. Był żywą wyrocznią. Na recepcję wpływała sytuacja, 
w której znajdował się wtedy polski uniwersytet.

Związki z nazizmem. Te wątki zostaną poruszone między Jaspersem i Heideggerem. 
Był jednak genialnym metafizykiem, człowiekiem o niezwykłych intuicjach. Wbrew 
swoim intencją dokonał przełomu egzystencjalistycznego, choć z samym terminem 
nie chciał się utożsamiać. Był co do niego nieufny i nastawiony niechętnie.

Jak rozpocząć omawianie Heideggerowskiej koncepcji, która ma wyjaśnić pewien byt 
szczególny, jego związek ze światem? Poprzez odwołanie się do instrumentarium 
i podstawowych tez Husserla. Można powiedzieć, że filozofia Heideggerowska 
(ontologia fundamentalna, jak sam ją nazywa) nie wyrosłaby, gdyby nie polemika 
z Husserlem. Wejście w polemikę z podstawowymi tezami husserlowskimi. Jeśli 
Husserl dążył do uzyskania statusu wiedzy pewnej przez filozofię (opartej na 
niewzruszonych oczywistościach, na takim dowodzie, który nie jest do ruszenia), 
to można powiedzieć, że zamysłem Husserla była epistemologia. Zamysłem 
Heideggera jest ontologia -- uważa on, że w tradycji filozoficznej zapomniany 
został podstawowy problem. Jest on po stronie czegoś, co jest po stronie 
wszystkich nakierowań intencjonalnych -- tego, co zostało przez greków 
w pierwotnych intuicjach poznane. To jest problem **bycia**.

Młody Heidegger otrzymał w młodości książkę Brentany o wielu znaczeniach bycia 
u Arystotelesa. Przejął się tym problemem -- z nim pozostał do samego końca. 
Myśliciel myśli o jednym, nabiera różnych sposobów, jak sam stwierdzi w *Liście 
o humaniźmie*. Problem **bycia**, **sein**. Problem jednostki ustosunkowującej 
się do tego bycia. Bycie wpadło w zapomnienie, zostało pomieszane, zestawione na 
swoją niekorzyść i utożsamione z bytami.

Pierwszą inspiracją działań Heideggera jest przekroczenie ontologicznej różnicy, 
uświadomienie, że z byciem, jako racją ostateczną rzeczywistości i poczynań 
człowieka, należy od tego *bycia* rozpocząć wszelkie działanie i wyeliminować 
jego utożsamienie z bytami. Trzeba wyjaśnić tę pomyłkę, że *bycie* jest *bytem* 
a *byty* są *byciem*. Żeby wrócić do właściwego źródła myślenia trzeba ten 
problem nakreślić tak, jak robi to intencjonalność husserlowska. Jeśli 
świadomość jest świadomością czegoś, to Heidegger postanawia zacząć od związku 
między byciem a bytami -- bycie jest zawsze byciem pewnego bytu. Jeśli 
przyznamy, że dla Husserla intencjonalność dotyczyła związku świadomości ze 
światem, z przedmiotami, to tu trzeba sobie uświadomić, że dla Heideggera nie 
istnieje już związek świadomości ze światem, bo to jest coś wtórnego. To być 
może nastąpi pod wpływam działań poznawczych, ale to nie jest istotne.

Przedstępne rozeznanie faktu, że jeśli mam do czynienia z bytem, to jest on 
w związku ze swoim byciem. Ten związek będzie inspiracją poczynań wczesnego 
Heideggera, zostanie na wiele sposobów wytłumaczony i opisany w podstawowym 
dziele: *Byciu i czasie*.

Jeśli ten związek ma być związkiem inspirującym, rozpoczynającym refleksję, 
działanie filozofa, to trzeba wskazać na możliwości badania tego związku. 
Husserl dokonywał redukcji, zaczynał od *oczyszczania* terenu, żeby zostać ze 
świadomością jako źródłem sensu i matrycą ustanawiającą, opartą na relacji 
świadomość-świat. Heidegger idzie od tego, że elementem, który jest elementem 
fundamentalnym (strukturą, która umożliwia badanie związku bycia i bytów, 
korelacji) jest byt szczególnego rodzaju. On posiada przywilej ontologiczny 
(związany z rozumieniem) i ontyczny (ponieważ sam jest bytem). Ten byt to 
struktura utożsamiana później z człowiekiem -- **Dasein** -- byt tu i teraz, 
*przytomność*, *jestestwo*, które zapytuje o swoje własne bycie. Ono potrafi 
zapytać o swoje własne bycie. Przez to pytanie może również zapytać o bycie 
innych bytów.

Heidegger rozpoczyna zbliżanie się do *bycia* jako racji wszystkiego. Jest to 
byt konkretny, umieszczony w świecie, *rzucony w świat, którą zastał*. Jest to 
byt konkretny, a nie transcendentalny -- oczyszczony z wszystkich związków tak 
jak *ego transcendentalne*.

Dla Husserla źródłem sensu jest twór ponadczasowy, ponadprzestrzenny, 
wyczyszczony z empirii, emocji, cielesności, związków z jakimkolwiek światem. 
Matryca wszselkich matryc; możliwość i źródło wszystkich możliwych sensów. 
Husserl poszedł w stronę idealizmu. Tego nie mógł mu wybaczyć na przykład 
Heidegger.

Heidegger zaczyna od pewnej racji, której nie da się zdefiniować -- od pewnej 
struktury, fenomenu umożliwiającego pojawienie się wszystkich innych możliwych 
fenomenów, który został kiedyś gdzieś odkryty (na zasadzie wielkich intuicji, 
dokonali tego starożytni) -- jest to *bycie*, jednak ono nie występuje samo, 
występuje w ścisłym związku z bytem. Mówi się o byciu pewnego bytu. To trzeba 
uchwycić bez definicji. Definicje nie będą nam posłuszne, nie będą wnosiły 
niczego nowego.

Żeby ten związek odkryć, żeby go opisać, wyciągnąć z niego konsekwencje, 
Heidegger wskazuje na coś, co jest faktem niezaprzeczalnym. Jeśli mam uprawiać 
fenomenologię, to musi ona być ontologią. Nie można wyłączyć tezy o istnieniu, 
nie można wyłączyć świata naturalnych nastawień. Należy od tego rozpocząć 
i w tej przestrzeni wskazać na taki byt, który posiada zdolność (moc, przywilej 
ontologiczny) rozumienia swojego bycia poprzez odniesienie się do siebie samego. 
To odniesienie jest również odniesieniem do tego w czym to Dasein zostało 
rzucone. Tutaj rozpoczyna się wielka przygoda Heideggera z tym, co zastało 
Dasein, w co zostało wrzucone. Od ontologicznej struktury pochodzą wszystkie 
ontologiczne stosunki między jednym elementem Dasein a tym, przez co ten element 
został uwarunkowany i co musi warunkować. Heidegger swój wykład, hermeneutykę 
bytu jednostkowego, przygodnego, umieszczonego w czasie i przestrzeni rozpoczyna 
od przedstawienia tego, co nazywa **egzystencjaliami**. Tego, co dotyczy 
*Dasein* i jego związków ze światem, w przeciwieństwie do tego, co filozofia 
będzie nazywała kategoriami. Podstawową charakterystyką tego specyficznego 
uprzywilejowanego onto-ontycznie bytu, który jest nakierowany na swoje własna 
bycie i poprzez to bycie nakierowuje się na inne bycia innych bytów, jest 
w charakterze czasowym, jest w danej przestrzeni, posiada swoją przeszłość, 
swoją teraźniejszość, posiada też to, co będzie go charakteryzowało 
w odróżnieniu od wszystkich innych fenomenów, rzeczywistości -- **projektowość** 
-- rzucenie się na przyszłość. Co to znaczy? Dasein jest przede wszystkim 
nieuposażone w istotę (ponieważ istota Dasein leży w jego egzystencji, a ta 
egzystencja jest nakierowana na to, by być tym, czym ma być. Ma być Dasein -- 
podkreślać indywidualny charakter. Ma być sobą, nie może być nic innym. Skoro 
tak, to musi posiadać wiedzę o swojej strukturze. Wiedza o strukturze 
koncentruje się na charakterze Dasein: na jego charakterze wolnościowym, 
projektującym, możliwościowym. Nic innego w Dasein nie jest niczym innym, niż 
zespołem pewnych możliwości, które nie działają w próżni -- orientują się one na 
to, co było w pewnej przeszłości i są realizowane w świetle tego, co będzie 
przyszłe właśnie w akcie czasu teraźniejszego. Dasein odwrotnie od tego, jak 
chciał Husserl pojmować jego ego transcendentu, jest ściśle czasowym, dziejącym 
się w czasie elementem, strukturą. Mało tego -- ten czasy posiada pewnego 
rodzaju ekstatykę, te czasy się łączą. Przeszłość w jakiś sposób ustala to, co 
będzie później przez ukorzenienie się i zaokrętowanie w teraźniejszości. Tak się 
będą przedstawiały zespoły pewnych możliwości -- **Dasein**, które nie są 
możliwościami ograniczonymi. One należą do tego, że będą kiedyś mogły być 
zrealizowane, albo nie zostaną zrealizowane. Albo będę wybierał coś jako 
przedmiot zainteresowania, albo będę od tego uciekał. Możliwość, która jest 
typowo i jedynie, należąca tylko i wyłącznie do Dasein, to jest możliwość 
ostateczna, która podkreśla charakter autentyczny, jednostkowy mojego bycia 
w świecie -- to jest **bycie ku śmierci** podkreślające to, co Heidegger nazywa 
podstawową charakterystyką *Dasein* -- bytu ludzkiego jako skończoności.

Ta możliwość mnie przeraża. To jest otwarcie się na coś, co jest niepewne, wiąże 
się ściśle z pojęciem nicości, z fenomenem nicości. To napawa mnie lękiem, 
trwogą, która jest też wyznacznikiem mojej egzystencji w świecie. Trwoga jest 
odróżniana od konkretnego strachu, to jest koncept, który Heidegger przejął od 
Kierkegaarda. Ja mogę się orientować na dwa sposoby, jeśli chodzi o zew 
ostatecznej możliwości, jaką jest śmierć:

- mogę stanąć oko w oko z nią, zachować autentyzm istnienia jako czegoś 
niepowtarzalnego
- mogę dokonać ucieczki/próbu ucieczki, tutaj wchodzę w modi ucieczki w *się*, 
to jest takie modi, które powoduje, że próbuję rezygnować z tego, co sumienie 
nakazuje realizować jako swój byt, uciekam w nieautentyczność, chowam się między 
innymi *Dasein*, zawierzam im i przyjmuje ich propozycje, rozwiązania: czytam 
tak jak się czyta, wybieram to, co mam wybrać; tutaj Heidegger jest przenikliwym 
prorokiem tego, co nastąpi jako kiltura masowa, a z drugiej strony pozbawienia 
indywidualności z szeregu wyborów, które mają charakter świadomości, która 
została ztotalizowana i poddana zbiorowemu charakterowi egzystencji

Bycie w świecie jako podstawowy egzystencjał opisujący *Dasein* jest byciem 
szczególnego rodzaju. Nie jest nam potrzebna wiedza (jak rozumie ją tradycja), 
nie są nam potrzebne pojęcia, kategorie, sądy. Cała racjonalność, warstwa, która 
nas od rzeczywistości odcinała, też nie jest nam potrzebna. Wręcz przeciwnie -- 
musimy do rzeczywistości w którą zostaliśmy rzuceni, do świata codziennego 
trzeba wejść. Ten świat pokazuje (tylko *Dasein* jest władne to zobaczyć 
i osiągnąć wiedzę szczególnego rodzaju) swoją właściwą strukturę. Ta struktura 
jest **strukturą wzajemnych odniesień**. Tak jak *Dasein* przebywając w świecie 
jest z innymi (kategoria *bycia z innymi* -- jest to intuicja nieprzeparta 
i oczywista, że świat jest dzielony przez inne *Dasein*), tak ta struktura samej 
rzeczywistości, w którą zostałem rzucony, jest strukturą wzajemnych odniesień. 
Spotykam to, co Heidegger nazywa przedmiotami danymi mi przed, obecnymi mi, albo 
takimi, które służą, są poręczne -- one służą mi, abym realizował pewne 
projekty, zaznaczał swoją obecność w tym świecie. Jest to po raz pierwszy z taką 
prostotą i szczerością opisany świat narzędzi -- tego wszystkiego, co pokazuje 
swoją strukturę/istotę nie przez badania teoretyczne, analizę pewnych pojęć, ale 
w samym użyciu pokazują swoje możliwości, z których korzystam. Te możliwości są 
przeze mnie uchwytywane. To jest młotek odsyłający do gwoździa, który odsyła do 
ściany, która odsyła do domu. To jest to, co pasjonowało Husserla jako horyzonty 
pewnych sensów, u Heideggera przyjmuje to postać *świata, który jest światem 
ludzkim*, ale bez żadnego zadęcia teoretycznego, bez opisów w kategoriach sensów 
czy znaczeń transcendentalnych -- to jest prosty świat, który człowiek poznaje 
na zasadzie praktycznych wyborów, kiedy przenika, poprzez funkcjonowanie pewnych 
narzędzi, w samo jądro rzeczywistości, która jest zawsze odsyłaniem do siebie 
samej -- kategorii, które się ze sobą wiążą, ale w ostatecznym rozrachunku 
centralnym punktem odniesienia jest *Dasein*, które musi o tę rzeczywistość 
zabiegać, troszczyć się. Kategoria *troski*, która z kolei odsłania na nowo 
kategorię ekstatyki czasu, jest utkwiona w pewnej tradycji, pewnej znajomości 
zjawisk powszednich, teraźniejszości, wszystko jest kierowane na przyszłość.

Kiedy coś w tym świecie nie funkcjonuje, to można powiedzieć, że istota młotka, 
ta *młotkowatość* zostaje ukazana w innym świetle. Nigdy nie jest to wiedza, co 
do której Heidegger oczekiwałby, żeby nią dysponować.

Bardzo ważnym elementem przygody bycia człowieka w świecie, egzystowania 
w świecie jest sposób dostępu do tej rzeczywistości. Tutaj Heidegger kładzie 
całą tradycję na jedną szalę i mówi, że ona się myliła. Jeśli człowiek miał 
świadomość, rozum, pewne pojęcia, kategorie, które miały charakter apriori 
i umożliwiały poznanie, to tutaj Heidegger mówi, że mamy do czynienia zupełnie 
z innym dostępem. To jest sławetne **nastrojenie**. Człowiek przede wszystkim po 
pierwsze ustosunkowuje się do świata, w którym się znalazł, poprzez nastrojenie. 
To jest trwoga, to jest nuda, to jest pokazywanie albo przyjmowanie 
w rzeczywistości pewnych sygnałów takich jak coś niesamowitego, kiedy człowiek 
czuje się obco to jest ta alienacja, albo też dostosowanie na tej zasadzie, że 
jest współpraca z innymi *Dasein* zaangażowanymi w pewien naczelny projekt.

Podsumowując: można powiedzieć, że rozpoczynając swojąc przygodę z filozofią 
jako swoistego rodzaju hermeneutyką, czyli próbą wytłumaczenia struktury 
specyficznego bytu jakim jest człowiek, *Dasein*, Heidegger wskazuje na pewne 
racje nadrzędne, które muszą zaistnieć, by w ogóle taka robota filozoficzna 
mogła być potrzebna. Nie redukcje, jak chciał Husserl, nie czyszczenie pola 
fenomenologicznego, nie dochodzenie do elementu pozornie pewnego i absolutnego 
jakim było *ego transcendentalne*, ale właśnie powrót do tego żywiołu, który 
jest żywiołem czysto ludzkim -- tej codzienności. Stamtąd trzeba wyjść, tam 
trzeba ulokować byt, który posiada specjalny przywilej, specjalną moc, specjalną 
projektowość ku zrozumieniu tego, co zostało dawno zapoznane a więc byciu. 
Krótkie spotkanie, oczyszczenie umysłu z naleciałości całej tradycji pokazuje, 
że istnieje internalny, konieczny wręcz związek (ontologiczna ścisłość) między 
byciem, które jest byciem konkretnego bytu (każdy byt wskazuje na swoje bycie), 
ale to nie dotyczy wszystkich bytów, tylko dotyczy przede wszystkim bytu 
*Dasein* -- on posiada poprzez swoje własne nastawienie na własne bycie poprzez 
próbę uchwycenia swojego bycia przez swój własny byt, możliwość przeniesienia 
tej wiedzy na bycia wszystkich innych bytów. To nie będzie wiedza teoretyczna, 
to będzie wiedza struktury *praktycznego przebytu w świecie*. Ten *praktyczny 
przebyt w świecie*, to egzystowanie, ono pokazuje i ujawnia charakter 
i strukturę możliwościową *Dasein*. Rozpada się to na dwa piony realizacji 
możliwości, z których jedna wybija się na czoło: to jest możliwość realizacji 
tej jednej jedynej dla mnie i dla ciebie i dla każdego innego jednostkowej 
możliwości umierania -- śmierci jako podkreślenia autentycznego charakteru bytu 
ludzkiego, jakim jest skończoność; albo też odejście od tego, czyli popadnięcie 
w modi nieautentyczne, kasuje tę zasadę, że nie tylko istniejesz, ale masz 
istnieć jako ty. To jest ucieczka w modi, które jest modi niepersonalnym, 
wyalienowanym, nazwanym przez Heideggera *das Mann*. Bezosobistym, 
zdepersonalizowanym byciem w rzeczywistości, która tak na prawdę jest jakimś 
układem pewnych sił, mocy ciemnych, sił totalitarnych, cywilizacji. To, co 
odbiera człowiekowi jego własne samostanowienie i nakazuje mu działać tak, jak 
się działa, jak jest oczekiwane przez niego, żeby działał. Zestaw tych 
wszystkich egzystencjałów -- tego, co charakteryzuje *Dasein*: jego podstawowego 
bycia w świecie, jego mowy, jego nastrojenia -- to ma pokazać strukturę, 
w której *Dasein* tkwi, ta struktura jest strukturą troszczenia się o świat, to 
troszczenie się ujawnia pewne szeregi związków, relacji i odnoszenia się 
poszczególnych przedmiotów (z których narzędzia są czymś najistotniejszym) do 
tego, co jest związkiem tego całego sensu świata -- do jednostki, do *Dasein*, 
do tego, co ma realizować swoje autentyczne możliwości.

## Wykład 8 -- 26.04.

### Heidegger

Heideggera przerobiliśmy dość schematycznie -- odwołując się do egzystencjałów. 
Heidegger rozróżnia dwa typy badań -- ontyczne, dotyczące rzeczywistości danej, 
rzeczywistej, rzeczowej. Heidegger odchodzi od głównego założenia Husserla 
uznając, że wynawiasowanie, które chce badać jedynie martwe, pozaczasowe istoty, 
jest badaniem wręcz szkodliwym, niewnoszącym wiele do tego, czego oczekiwałby 
człowiek od badań filozoficznych, od swoiście przez Heideggera pojętej 
hermeneutyki -- wyjaśnienia tego, co człowiek nie jest w stanie bezpośrednio 
uchwycić, a jest w środku procesu bycia tym, co jest *najbliższe i najdalsze*.

Ważne rozróżnienie, którego dokonuje Heidegger -- pomiędzy byciem a bytami. 
Z bytami jesteśmy zaznajomieni od Platona, przez całą tradycję filozofii -- 
wpłynęło to w znaczący i negatywny sposób na to, że pominęliśmy podstawową 
kwestię bycia.

Husserl -- jeśli się wchodzi w świadomość, to z tej świadomości trzeba wyjść 
przez akty intencjonalne (percepcje, wyobrażenie, myśl, emocje, ...).

Heidegger był uczniem niewiernym, który *udawał* przywiązanie do mistrza, ale 
w rzeczywistości jest personalną i instytucjonalną historią transgresji (w 
psychologii i filozofii, przekraczanie granic biologii, osobowości, granic 
społecznych oraz norm społecznych, zwłaszcza moralnych -- wiki) w stosunku do 
fenomenologii husserlowskiej. Ta transgresja polega na tym, że deklaruje on 
wprost, że jeśli fenomenologia ma mieć uzasadnienie, to musi być ontologią -- 
musi więc postawić pytanie o racje (nie w sensie Leibnizowskiej *racji 
dostatecznej*), tą racją jest intuicja, obraz czegoś, co ledwo przybiera tę 
nazwę, jak w teolgoii apofatycznej (negatywnej), można zwracać się do tego 
czegoś jako do *bycia*. Nie jest to coś transcendentnego, absolutnego. Jest 
*byciem* danego bytu. To bycie danego bytu jest sprzężeniem, synergią, który 
odsyła jeden element do drugiego, a drugi do pierwszego. Bez żadnych decyzji co 
do ważności stopnia tego czegoś.

To jest intuicja pierwotna, dotyczy czegoś ważnego -- póżniej zastąpiono to 
czymś, co jest *będące*. Dokonano zapomnienia zasadniczej różnicy między byciem 
i bytami. Mówiono o byciu, ale poruszano się w domenie bytów.

Egzystencjalizm, który wbrew obawom Heideggera dotyczy człowieka, rozwija się 
poprzez pytanie fundamentalne o *jest*. *Jest* jest bliskie i zarazem dalekie. 
Ono właściwie nie jest, bo jest jedynie to będące. Bycie wymyka się definicji -- 
nie może być w żaden sposób definiowane, nie ma tożsamości uchwytywanej, gdyby 
było, to doszłoby do paraliżu intuicji. To bycie jest byciem niesamodzielnym -- 
wymaga odniesienie do specyficznego elementu, który posiada przywilej będący 
bytem, przedmiotem badania antropologii, uchwytnym przez naukę (to powie 
Jaspers). Ten drugi wskaźnik, druga charakterystyka to jest *ontologiczne*, to 
co nakierowane na zrozumienie swojego bycia -- sposób i możliwość zrozumienia 
swojego bycia przez skierowanie się na swoje własne bycie.

Jeśli chcemy uchwycić bycie danego bytu, to należy rozpocząć od takiego obiektu, 
który posiada możliwość uświadomienia sobie własnej pozycji, kondycji. Tą 
kondycją bytu, *Dasein*, egzemplifikowanego przez każdego z nas (człowieka jako 
nie przedmiotu badań, lecz człowieka który koncentruje się na próbie zrozumienia 
bycia przez uchwycenia własnego bycia) -- to jest struktura *egzystencji*, 
wrzucenia, skazania na bycie w danej rzeczywistości. Jest to *wrzucenie 
w świat*, które jest faktem przypadkowym, który nie może mieć żadnego 
uzasadnienia.

To jest to, co Heidegger rozwija w odniesieniu do Dasein w odróżnieniu od 
kategorii, które służą innym faktom poznawczym, nauce. Nazywa je (te, które 
rozwija) *egzystencjaliami* jako tymi, które obejmują ten typ *bycia w świecie*, 
ponieważ bycie w świecie jest podstawowym wyznacznikiem, jakie charakteryzuje 
Dasein.

To bycie w świecie jest przede wszystkim **struktury możliwościowej** -- 
człowiek nie jest tożsamy z rzeczami, które są tym, czym są. Istota człowieka 
leży w jego egzystencji. Z tego każdy egzystencjalizm XX wieku zrobi własny 
kawał antropologii. Zasługa przynależy, jako inicjatorowi, samemu Heideggerowi. 
Sama egzystencja tym, co stanowi o wybieranej, konstytuowanej, konstruowanej 
istocie człowieka.

Człowiek może to różnie potraktować: zrezygnować ze struktury, która go 
charakteryzuje -- on ma być, ma tak prowadzić swoją egzystencję, by była ona 
czymś jego własnym. Muszę dokonywać takich wyborów, które na samym końcu 
ukonstytuują mnie jako istotę, która wyrosła z egzystencji, która przeszła przez 
różne horyzonty: od poznania po bycie wobec czegoś.

Heidegger odrzucił ontologię bytu ludzkiego. Heidegger jest już po 
transformacji. Zwrot Heideggera nie tylko jeśli chodzi o ontologię, ale też jako 
człowieka. Ta historyczność, dzianie się człowieka w świecie zostaje obdarzone 
sensem, który spłynął i został udzielony pewnemu narodowi -- narodowi 
niemieckiemu.

Analiza nad istotowością człowieka: dawniej myślałem, że wystarczy uświadomienie 
sobie (staniu w obliczu) prześwitu, teraz muszę zmienić perspektywę, odwrócić to 
zadanie, tę perspektywę. Trzeba zacząć nie od *Dasein* w świecie, *Dasein* 
egzystującego w świecie, ale wyjść od tego, co ten świat czyni w ogóle możliwym. 
Wyjaśnia go, daje mu poszczególne sensy, które są wypierana, przechodzą 
z horyzontu na horyzont i muszą o *Dasein* mówić już w kontekście pewnej relacji 
*bycia* -- odwraca ten związek i mówi, że to *bycie* nakazuje (każe wsłuchiwać 
się w głos tego bycia). Wtedy dopiero ta istotowość człowieka może nabierać 
jakiegoś sensu, ale musi być ten kontakt -- człowiek musi skromnie pełnić pewne 
zadania, które Heidegger nazywa *zadaniami pasterzowania bycia*. To nie jest 
idealizm, to nie jest filozofia pozytywna, która twierdzi, że wszystko może 
zrobić. Heidegger jest tutaj filozofem pewnego milczenia i skromności. Trzeba 
poddać się pewnej dziejowości bycia, otworzyć się na nią. 

Otworzyć się, to zmienić podejście poznawcze, epistemologiczne. Wszystkie 
ontologie skorelowane z naukami pozytywnymi, nie jest to jednak to *Dasein*, 
które nawiązuje kontakt z byciem, a bycie z nim. Inne drogi dostępu do niego -- 
na przykład nastrojenia, wtonowanie się w świat. Uczenie się tego świata na 
zupełnie innej zasadzie, niż przez grę pojęciową, układ sądów.

To, co człowieka może jeszcze w tym świecie czekać, albo inaczej: co człowiek 
może *zadać* temu światu, jak może go zorganizować. Może to zrobić na wiele 
sposobów -- dwa są zawsze otwartą możliwością. Jedna jest **możliwością 
upadania** -- ona jest wpisana w los człowieka, w udział w historyczności, 
dziejowości. To jest ta koncepcja opisana poprzez kategorie możliwości bycia 
nieautentycznym, przyjęcia modi *das Mann* -- bezosobowe modi, które 
przyjmujemy, gdy człowiek nie chce/boi się/jest głuchy na głos sumienia 
przychodzący z nikąd -- przyjmuje sposób istnienia na wzór istnienia innych, to 
jest to *się*, to co robią inni, żeby się nie wyłamywać. Heidegger sięga do 
etymologii -- ona zatrzymała pewną głębię.

Heidegger nie opisując tego z poziomu moralnej reprymendy, nie oburza się, 
konstatuje fakt, że możliwość upadania w to modi bezosobiste, modi masowego 
bytowania, jest wpisane w kondycję bytu ludzkiego -- jest wpisane w możliwości.

Druga możliwość: *Eigentlich*, **to, co ma być mną**, stwarzanie sytuacji 
w której stawiam czoło, dokonuję odważnego wyboru wobec tego, co charakteryzuje 
moją egzystencję. **Skończoność bytu ludzkiego** -- wzięcie się znikąd i bycie 
ku temu, co nazywa **Sein tum Tode**, zmierzanie do ostatecznej możliwości, 
która kładzie kres wszelkim możliwościom -- do śmierci. Człowiek robi wszystko, 
żeby to spotkanie oddalić od siebie, dla Heideggera ta chwila jest miarą bycia 
tym, czego bycie może oczekiwać od człowieka.

To wszystko odbywa się w czasie -- te opisy dotyczą kondycji konkretnego bytu. 
To wszystko odbywa się w pewnym świecie, w pewnej rzeczywistości. Ta 
rzeczywistość jest czymś niedomkniętym, będzie domykana przez nieodwołalność 
Dasein. Dasein musi odnieść się do bytów *przed*. My jesteśmy służebni, 
przyjmujemy tę służebność, musimy się orientować w tym, co pozwala się nam 
rozwijać. **Pragmatyczna koncepcja wiedzy**. Heidegger nie lubi teorii.

Zespół tych uzależnień, odniesień, tej struktury służebności i odnoszenia się 
zarazem do naczelnego punktu rzeczywistości jakim jest Dasein i inne Dasein. To 
zezwala nam te świat traktować w kategoriach daności. Przez przed-rozumienie, 
intuicję, nastawienie, nastrojenie (co otwiera nas na przerażającą nicość 
i dopadającą nas nudę i znużenie), a nie przez pojęcia.

Dasein dążące do praktycznego uobecnienia siebie w pewnej rzeczywistości, do 
osiągania pewnych rezultatów, które służą jemu jak i światu, który ustanawia, 
buduje, który to świat ma podkreślić możliwościową strukturę Dasein 
w odróżnieniu od bytów, które posiadają pewną już ustaloną istotę, która jednak 
niewiele o nich mówi -- one dopiero wtedy nabierają znaczenia, gdy znajdują się 
w horyzoncie działań jednostek -- działań Dasein

Kwestia przygodności świata, kwestia Boga. Heideggerowskie milczenie o Bogu -- 
*Sein* nie może być utożsamiane z żadnym Absolutem. Heidegger nie wypowiadał się 
o Bogu, który byłby określony przez zespoły wierzeń. Jednak późnemu Heideggerowi 
można przypisać pewnego rodzaju świętość/boskość -- szczególnie w estetyce, 
tworzenia dzieła sztuki, szczególnie poetyckiego, które pozwala nam na obcowanie 
z tym, co jest niebezpośrednio dane, znajduje się poza horyzontem. Heidegger 
filozofem skończonych horyzontów.

Kwestia interpretacji tego, co utożsamia się z egzystencjalizmem. Heidegger 
pierwszym myślicielem tak ostro wypowiadającym się przeciwko ujmowaniu Boga 
w kategoriach egzystencjalizmu. *List o humanizmie* -- egzystencjalizm Sartre'a 
czy Camusa jest tą samą metafizyką obecności, która jedynie dokonała 
kontrapozycji -- najpierw egzystencja, później istota, jednak dalej jest to ta 
metafizyka, którą Heidegger chciał przekroczyć.

Nie możemy się do niczego nigdy odwołać, poza sytuacją, w której się znajdujemy.

Ten schemat musi te elementy uwzględnić:

- odejście od założeń filozofii Husserla, metody uprawiania filozofii jako 
wiedzy ścisłej
- odrzucenie redukcji Husserla, szczególnie, jeśli chodzi o neutralizację 
istnienia -- Heidegger uważa, że nie da się tego zrobić, nie można filozofii 
traktować jako badania czasowych eidos, koncentrować się tak, jak chciał 
Husserl, nad pewną konfiguracją ułożonej w pewne struktury eidos, czyli istoty
- musimy zrezygnować z redukcji bytu ludzkiego tylko do aparatu 
świadomościowego, do tej matrycy, która dysponuje zespołem intencji, choć sam 
w sobie fakt bycia człowiekiem, *Dasein*, jest intencjonalny, bo on nie jest 
zamknięty w swojej solipsystycznej strukturze, on musi być w świecie, on jest 
w ten świat wrzucony, on z tego świata nie może wyjść jakimkolwiek aktem 
redukcji czy epoche, wynawiasowanie -- tego się nie da zrobić, Husserl popełnia 
ten błąd
- strukturą człowieka nie jest struktura *ego*, szczególnie *ego 
transcendentalnego*, które jest poza czasem i przestrzenią, właśnie *Dasein*, 
czyli bycie w świecie jest historyczne, jest byciem określonym przez dane 
miejsce, czas, daną sytuacyjność
- w odróżnieniu od Husserla Heidegger powie o przede wszystkim możliwościowym 
charakterze egzystencji człowieczej, ale ta możliwościowa struktura bytowania 
w świecie jest potraktowana przez niego jako przede wszystkim wyznacznik 
autentyczności, a tym wyznacznikiem autentyczności jest ta jedna, jedyna -- moja 
-- możliwość (nie -- konstytuowania świata, ale) zejścia ze świata w sposób 
pełny (człowiek nigdy nie jest dokończony) -- to jest właśnie konfrontacja 
z tym, co Heidegger nazywa ostateczną możliwością, czyli śmiercią
- problem poznania -- zupełnie inaczej przedstawiony. Nieuznawane do przyjścia 
Heideggera dojścia do rzeczywistości, poznania, które jest ateoretyczne. 
*Wgląd*, *intuicja*, *tonowaniem się* w świat, który traktowany jest jako 
wspólna domena działań różnych *Dasein*. Świat przyrodniczy nie jest istotny -- 
będzie on należał do nauk, które mają roszczenia (zupełnie głupie) w stosunku do 
filozofii -- chcą ją ograniczać. Ten motyw się pojawi przy Jaspersie -- inaczej 
się traktuje procesy poznawcze, one mają w sobie coś z wiedzy *jak*, czyli ten 
hydraulik, monter, stolarz posiada tę wiedzę w czynie -- potrafi ją przekuć na 
konkretny efekt, na konkretny przedmiot. Ten przedmiot interesuje Heideggera. Ta 
rzecz, która nie jest tylko wobec, nie jest tylko mi poręczna, ale ona przede 
wszystkim służy temu, że świat zaczyna odnosić się do mnie, a ja do świata. 
Wielki system powiązań fascynuje Heideggera -- to są te *odsyłania*, tak jak 
pewien okres dziejowy odsyła do drugiego, jeden horyzont poznawczy zamyka się, 
by otworzyć inny. To jest wszystko działanie *bycia*, które nie jest 
wytłumaczalne, bo bycie się wymyka. Jednak nie może się wymknąć, bo ono jest. 
Ono jest poza pytaniem, ale jest warunkiem i racją wszelkich możliwych pytań. 
W tym musi się gdzieś mieścić jednostka, która jest skończona, która jest 
możliwościowa, musi je realizować. Gdy od nich ucieka, jest narażona na 
*bezosobisty byt*, staczanie się (i stoczenie się) ku temu, co jest tylko *się*, 
strukturą przewidywalną, która charakteryzuje podmioty, które tak naprawdę 
podmiotami nie są. (Choć Heidegger nie ma tutaj jakiejś kategorii 
antropologicznej).

### Jaspers

W pewnym okresie bardzo blisko współpracował z Heideggerem. Autobiografia: pewne 
fakty bulwersujące, jeśli chodzi o stosunek tych dwóch. Zdawałoby się, że 
pozorna zblieżność, jednak rozbieżność zarówno jeśli chodzi o osobowość 
i rozbieżność badań. Kiedy nie przetłumaczono jeszcze wszystkich pism, to 
tendencje ich łączące były popularne.

Jaspers psychiatrą. Najpierw inspirował się Kantem, później odkrywa Kierkegaarda 
i Nietzschego, którego wprowadza na scenę filozofii europejskiej. Jest 
wyposażony w narzędzie do rozstrzegania fałszywych sądów, egzystencjalizm 
uważany jest za naukę nieopartą w rzeczywistości -- ten mit zostaje obalony. 
Jaspers dokonuje ścisłego podziału między nauką i filozofią. Żyje wtedy jeszcze 
pozytywizm, który chce zepchnąć jedynie do analizy pojęć, albo wprost odebrać 
badanie, szczególnie co do *bytu*, którego, zdaniem pozytywistów, nie ma prawa 
rozpatrywać filozofia.

Jaspers zajmuje swoje własne stanowisko -- na swój sposób, systematycznie tę 
problematykę stara się przełożyć. Wg. Mroza w koncepcje Jaspersa należy 
wsłuchiwać się uważnie, bo mają one ugruntowanie w naukach empirycznych, 
w naukach, znają swój zakres, nie chcą go przekraczać, jednocześnie nie są 
*agresywne* w stosunku do refleksji filozoficznej.

Punktem wyjścia jest *byt* -- rozumiany na sposób filozoficzny (nie jest to 
*bycie*), nie na sposób bytów konkretnych, przedmiotów badawczych, którymi będą 
się zajmowały nauki empiryczne -- one mają określony, ale i ograniczony 
charakter i zakres działania. Chodzi o rozgraniczenie, dokonanie eliminacji, 
żeby nie popadać w zamęty zakresowe. Byt jest kategorią *rządzącą*, jest 
kategorią, która ustawia refleksję filozoficzną. Ten byt jest w pewnym sensiem 
zrelacjonowany do tego, co stanowi pierwotne zainteresowanie Jaspersa, a więc do 
bytu ludzkiego.

Nazwa jest niemiecka, ona lubi wzbudzić niepokoje metodologiczne, doprowadzić do 
błędu. Jaspers też mówi o bycie ludzkim posługując się terminem *Dasein*. Nie 
nadaje specjalnych konotacji -- nie daje relacji odwróconej, że to jest 
przytomność, istnienie, które poprzedza istotę, ze ta istota leży w istnieniu. 
Jasper z punktu widzenia edukacji psychiatrycznej i jako filozof opierający się 
na rzetelnych podstawach (które są czymś wymiernym) -- rozpatruje Dasein na 
poziomie czystej empirii, czyli mówi o czymś takim, że Dasein, czyli byt ludzki 
w wymiarze empirycznym, jest bytem cielesnym, który jest zindywidualizowany, 
bytem, który wykazuje funkcje organiczne, który musi dbać, by dokonać 
prokreacji, utrzymać się przy istnieniu, spełniać podstawowe potrzeby -- jest on 
w pewnej określonej rzeczywistości, ale Jaspers już tu inicjuje swoją katerorię 
(bardzo, zdaniem Mroza, twórczą, nośną) -- kategorię **sytuacji**. Mówi o tym, 
że byt empiryczny, pierwszego poziomu Dasein, jest bytem usytuowanym, czyli 
mieści się w określonej rzeczywistości, w określonym świecie. Byt, który nie 
dokonuje żadnej refleksji, nie będzie się orientował na rzeczy, które jego 
bezpośrednio nie dotyczą -- innymi słowy (w terminologii Jaspersa) będzie 
pozbawiony **ruchu transcendencji**, wykraczania poza siebie. On jest 
umiejscowiony, obszyty w określoną rzeczywistość -- tę rzeczywistość w tym 
zakresie przeżywa.

Drugi typ odnoszący się do człowieka to **Dasein świadomościowe** -- tam jest 
kilka określeń, Jaspers czasem zmieniał zakresy pojęciowe, w drodze do mądrości 
mówi o **ogólnej świadomości**, która się w każdym człowieku inaczej będzie 
przejawiała, ale jest taka transcendentalna matryca a'la Kant -- zespół 
kategorialny, czy form czasoprzestrzennych, naocznościowych -- przypomina to 
tylko, który odbiera i daje inny wgląd, inne poznanie. Jaspers uczniem Kanta -- 
jest wiele wykładni, które jeśli chodzi o wolność jednostki, uważają go za 
kantystę, jednak jest to ograniczony punkt widzenia. W rozumieniu Dasein jako 
świadomości jest motyw Kantowski -- świadomość, która jest zdolna do dokonywania 
(w odróżnieniu od tej utopionej w rzeczywistości empirycznej cielesności 
zindywidualizowanej na pierwszym poziomie fizjologii, zaspokajania podstawowych 
potrzeb) refleksji wyrastającej poza ten świat -- to znamionuje późniejszą 
kategorię filozofii Jaspersowskiej -- transcendencji, patrzymy na świat 
z dystansu, patrzymy z pewnej perspektywy *góry*, dokonujemy uogólnień, uczymy 
się świata na podstawie pojęć abstrakcyjnych -- nie ma to nic wspólnego 
z praktycyzmem charakterystycznym dla pierwszego poziomu.

Trzeci podział -- **podział duchowy**. Na tym poziomie większość interpretatorów 
Jaspersa mówi o takich rzeczach jak *wolność*, która jest związana zawsze ze 
strukturą możliwościową. Wolność w sensie Kantowskim jak i Heglowskim, ale 
przede wszystkim wolność **do**. Człowiek jest strukturą możliwościową, Dasein 
możliwościowe -- on dokonuje wyborów, takiej budowy, nadawania sensu temu, co 
pierwotnie jest tego sensu pozbawione. Przebudowuje rzeczywistość, wychodzi poza 
nią i następny motyw tej filozofii to jest kierunek tego wychodzenia.

Podsumowując dotychczasowe -- lekar psychiatra, uważa, że człowiek nie może 
zostać zamknięty w jakiejś jednej formule -- na przykład antropologii, która 
traktuje go tylko w jednym aspekcie. Nie jest natomiast skłonny przyznać 
idealizmowi racji, że człowiek to jest tylko duch, albo fenomenologom (zarówno 
Husserlowi jak i Heideggerowi), że to jest świadomość i ona narzuca światu swoje 
prawa, ten świat konstytuuje. On jest trzeźwo myślącym filozofem, który stara 
się nie odchodzić od podstawowych faktów. Jest trójdzielna koncepcja Dasein, 
czyli bytu ludzkieg jako bytu empirycznego, bytu świadomościowego, który potrafi 
dokonywać uogólnień (pewien typ wiedzy) no i to, co człowieka będzie wyróżniało, 
co stanowi o jego człowieczeństwie, to jest poziom trzeci -- poziom duchowy, 
który jednym wskazuje na to, w kierunku czego człowiek będzie przekraczał świat  
i siebie samego. Transcendencja w kierunku czego.

Ten kierunek jest w różnych okresach różnie traktowany. Wykraczanie ku jest 
przede wszystkim wykraczaniem ku bytowi jako takiemu. Tu by trzeba gwoli 
rzetelności powiedzieć, że gdyby padło pytanie *Jaka byłaby różnica między 
byciem u Heideggera a bytem u Jaspersa?*, to Mróz by zalecał ostrożność 
i powiedział, że Jaspersowski byt jest całością, która jest niedosiężna, na 
którą nakierowują się różne dyskursy i domeny działania człowieka w historii 
i w dziejach. Że to nie tylko jest temat filozoficzny, ale głównie dla filozofów 
pojęcie *bytu* się zmieniało (to jest myśl Jaspersa), jest ono różne od 
propozycji nauk (czy to empirycznych, czy formalnych -- nauki nie mogą nic 
o bycie powiedzieć, mogą powiedzieć o pewnych aspektach (rzeczowych, 
psychicznych, fizjologicznych, ...), natomiast o bycie jako takim nie mogą nic 
powiedzieć. Ale byt jest w jakiś sposób dostępny -- on stanowi strukturę, on tę 
strukturę **obejmuje**. On obejmuje trójstopniowy byt ludzki, zarazem jest 
w jego zakresie jak i w zakresie tego **wszechogarniającego** znajdujemy się my. 
I Husserl i Heidegger mówili o tym związku, z tym, że Jaspers inaczej go 
traktuje, bo uważa, że nigdy nie osiągniemy tego poziomu wiedzy 
całkowitej/absolutnej, nie mówiąc o świadomości bytu -- zawsze on będzie czymś, 
co nam umyka, ale jest dostępne w poszczególnych krokach, niewyczerpywalne. 
Pewne ograniczenia, które w odniesieniu do bytu jako takiego Jaspers 
przedstawia, ale z drugiej strony nie jest to pesymistyczna czy minimalistyczna 
koncepcja bytu, bo on jednak nas zaprasza do tego, by w tym kierunku zmierzać -- 
dokonywać transcendencji -- przeżywać w pełni unikalny związek, który obejmuje 
mnie i ja obejmuję byt, czyli to, co jest wszechogarniającym, w którym ja jestem 
sam i on jest w swojej własnej strukturze.

Teraz wracając do struktury możliwościowej trójdzielnego bytu Dasein (od empirii 
przed świadomość do ducha) Jaspers podobnie jak każdy egzystencjalista będzie 
mówił o czymś autentycznym i o czymś nieautentycznym. Autentyczność polega na 
tym, co jego jakiś uczeń nazwie *odwagą bycia* -- wyciągania konsekwencji 
z samego faktu, że jesteśmy bytem usytuowanym, że znajdujemy się w tym 
usytuowaniu. Konsekwencja posługiwania się własną niezależnością, 
samostanowieniem, jak gdyby kreowaniem świata, który jest światem dla człowieka 
(i świat nauki, i świat sztuki), ale z drugiej strony jest to też pouczenie 
człowieka, że on napotyka pewne granice, osiąga pewien stan, który jest stanem 
niemożności, nieprzeniknięcia -- to jest tajemnica. Ona jest różnie opisywana 
w różnych pismach -- jest to przede wszystkim działanie jakiejś struktury, która 
byłaby wszechoragniającym wszechogarniającego. Jaspers jest wytrawnym erudytą, 
jest autorem pojęcia *okresów osiowych*, kiedy ludzkość niezależnie od siebie 
wpada na pewne pomysły -- wszędzie znajduje się pewien ładunek wskazujący na to, 
że człowiek od samego zarania z zagadką i problemem bytu zmagał się -- on przed 
tym problemem czasem musi ustąpić, ale atakuje go. Nauka też to robi, ale 
zajmuje się tylko pewnymi aspektami a nie bytem jako bytem. Natomiast filozofia, 
myśl do tego bytu chce dochodzić w kategorii transcendencji -- ciągłego 
przekraczania danych, stanu -- zmierzania do czegoś, co jest niewyczerpywalne, 
co jest tajemnicą tajemnic. Natomiast gdzieś stamtąd, z tej rzeczywistości 
(która ma może charakter teologiczny) płynie pewien przekaz -- dla Jaspersa ten 
przekaz to jest pewien *szyfr transcendencji*. Nie jest on czymś metafizyczny, 
-- nie jest on oddzielony od kultury, filozofii, sztuki -- on jest związany 
z działalnością człowieka. On się *obiektywizuje* (mówiąc po heglowsku) -- 
przyjmuje charakter czegoś niezależnego, ale niewyalienowanego -- on jest pewnym 
zadaniem do rozszyfrowania. Tam są treści podstawowe, które człowieka 
interesują: jaki jest sens rzeczywistości, czy istnieje Bóg, czy świat jest 
przypadkowy, czy jest strukturą konieczną. Człowiek uczy się z tych tajemnic, 
ale ucząc się z nich (tu najciekawszy rozdział, zdaniem Mroza) to jest nic 
innego, tylko stanąć przed pewną ścianą. To jest sytuacja, w której się 
znajdujemy, bo kondycja bytu ludzkiego jest mierzona przez bycie w sytuacji -- 
nie da się jej uniknąć. Te sytuacje wskazują na nierozwiązywalne zagadki, które 
objawiają się w tym, z czym nie może sobie poradzić rozum, może w pewnym sensie 
może poradzić sobie z tym *wiara filozoficzna*, która jest takim 
pojęciem-kluczem u Jaspersa. To są te sytuacje, które *testują* samego człowieka 
-- one dają mu pewne ćwiczenie do bycia człowiekiem. Tych sytuacji jest kilka 
(podstawowych jest 7). One nigdy nie zostaną przez człowieka przekroczone -- to 
są **sytuacje graniczne**. One regulują naszą egzystencję, ale omijanie ich 
(ignorowanie) powodowałoby to, że człowiek byłby ubogi -- spadałby na poziom 
empiryczno-fizjologicznego, życzeniowego -- na pierwszy poziom. Świadomość ani 
świadomość też sobie z tym nie poradzą, ale trzeba to ćwiczyć.

Ćwiczenie duchowe polega na tym, że to wszystko musimy komunikować -- filozofia 
Jaspersa jest **filozofią komunikacji**. Komunikacja z szyfrem, z tym, co jest 
transcendencją, wolnością, wreszcie międzypodmiotową, z poszczególnymi 
dziedzinami aktywności człowieka. Taką dziedziną na przykład filozofia, króra 
nie rości sobie praw do podania ostatecznych rozwiązań, ale jest próbą 
*ujaśniania*. Komunikacja, która ma wskazywać, że od stuleci jesteśmy 
nakierowani na kierunek *tam*, na szyfry, które płyną, staramy się w jakiś 
sposób je opanować. Takim sposobem jest filozofia. Takim sposobem jest wysoko 
przez Jaspersa ceniona sztuka, twórczość -- pewne jej tematy, które są tematami 
archetypicznymi. Człowiek zmagając się z tajemnicą bytu, będąc strukturą 
wszechogarniająco nakierowaną na wszechogarniające, wykracza poza to, co jest 
podane empirycznie -- sięga do różnych sposobów, by ogarnąć to. Sztuka, 
filozofia są sposobem tego ogarnięcia. One żywią się na tym, co jest 
nieprzekraczalne, co stanowi sytuacje graniczne. Sztuka sięga do tych tematów, 
które tylko się uzmienniają historycznie -- są archetypami: motyw upadku 
człowieka, temat buntu, wzlotu, wreszcie temat działania pewnych form, które są 
formami historycznymi a tylko nas mogą przez pewien okres czasu i danej 
dziejowości (wycinka historycznego) zbliżać do pewnego sposobu rozumienia, który 
obowiązuje w danym momencie, bo Heidegger mówił o pewnej aczasowości przez 
skończoność bycia, natomiast Jaspers będzie mówił o historyczności, która ma 
określone kierunki, epoki, bo człowiek jest bytem historycznym -- tego się 
nauczył od Kierkegaarda i Nietzschego, że nie możemy porzucać czasu, w którym 
przyszło nam żyć -- ten czas musimy jakoś wykorzystać. Natomiast w każdym 
czasie, w każdej dziejowości człowieka jest to, co jest ogólne, co jest 
uniwersalne, archetypiczne -- to robi sztukę.

Podsumowując: Jest to koncepcja oparta na trójpoziomowym Dasein, na tym, że jest 
konflikt między filozofią jako działalnością, refleksją nad bytem jako bytem, 
a naukami poszczególnymi, które chciałyby filozofię wepchnąć w określone ramy 
i kazać zajmować się tylko tym, co jest wymierne. Jaspers protestuje przeciw 
temu. Jako lekarz psychiatra i filozof wierzy w coś takiego jak wyjątkowość bytu 
ludzkikego -- poświęca temu pierwsze prace wskazując na przygodę z istnieniem na 
przykładzie dwóch myślicieli, których właściwie udostępnia kulturze europejskiej 
-- Kierkegaarda i Nietzschego. Uważa, że prawdziwym sposobem na istnienie 
człowieka jest transcendencja, czyli przekraczanie tego, co znajduje się tu 
i teraz. Udanie się w kierunku proponowanym i sterowanym przez wolność 
i możliwość -- *poza*, czyli w kierunku tego, co nazywa wszechogarniającym, ale 
wszechogarniający to jesteśmy my sami, bo inaczej nie moglibyśmy wejść w ten 
*mariaż* z wszechogarniającym, które jest tam, poza nami. On nie rozstrzyga 
problemu istnienia Boga, Absolutu, ale twierdzi, że to są wszystko sposoby 
przejawiania się pewnej *nadrzeczywistości*. Po drugie jest to jeden wielki 
proces wymiany, komunikacji. Komunikacji, która koncentruje się przede wszystkim 
na tym, co nie może być do końca poznane, ale jednak płynie stamtąd. To jest tak 
zwany szyfr transcendencji -- one nas otwierają na prawdziwy wymiar istnienia; 
ten prawdziwy wymiar istnienia w naszej egzystencji jest objawiany przez to, co 
Jaspers nazywa sytuacjami granicznymi. Ważną formą poznawania w sytuacjach 
granicznych oprócz filozofii (opartej nie tylko na abstrakcjach, bezosobistej 
refleksji, a przede wszystkim na wierze filozoficznej) jest świat sztuki 
sięgający do archetypicznych tematów uzmiennianych jednak historycznie.

## Wykład 9 -- 11.05.

### Sartre

Nie tylko nie odrzucił terminu *egzystencjalizm*, ale się z nim utożsamiał. Na 
gruncie francuskim Sartre miał konkurenta -- nie wchodził z nim w bezpośrednie 
polemiki -- chodzi o Gabriela Marcela. Marcel będzie zrobiony na innym 
wykładzie. Przez wiele lat Marcel pozostawał w cieniu Sartre'a, który zdominował 
scenę filozoficzną na dziesiątki lat.

Początki filozofii egzystencjalistycznej we Francji są niejasne. Genezą jest 
tekst dotyczący fenomenologii, w którym Sartre dziękuje Husserlowi za 
dostarczenie instrumentarium pozwalającego na przeprowadzenia analiz, które go 
interesowały -- związku świadomości ze światem. Dwa te człony zostały przez 
Sartre opracowane.

Żeby zrozumieć myśl Sartre'a trzeba sięgnąć do jego prac z późnych lat 20-stych. 
Kiedy wyjechał na stypendium do instytutu niemieckiego (to był już okres po 
przejęciu przez nazistów władzę), zaczął studiował Husserla i Heideggera. 
Przyjechał do Berlina już uposażony w pewną wiedzę wstępną.

Rozpoczynał od tego jak można fenomenologię wykorzystać, ale nie do opisu istot, 
pewnych związków pozaczasowych, ale przede wszystkim do opisu rzeczywistości 
żywej, dotyczy jego życia niemal codziennego. Sartre uważa, że fenomen życia 
jako takiego jest wart przestudiowania. Jego nauczyciel uwrażliwił go na żywotną 
tkankę życia człowieczego. Sartre przyjął wizję codzienności, jako czegoś, co 
nas zastaje, jako czegoś, co nie jest przez nas wybrane, w co *zostaliśmy 
wrzuceni* mówiąc językiem Heideggera.

Sartre uważa, że świadomość jest charakteryzowana głównie przez związek 
*intencjonalności* upatrując tego związku między matrycą aktu (świadomość) 
i rzeczywistością, którą ona tworzy -- przedmiot intencjonalny. Sartre'owi nie 
podoba się takie rozumienie intencjonalności. Jeśli świadomość pojawiła się 
w świecie, nie ma jeszcze nic wspólnego z czymś osobistym, to nie może tylko 
dokonywać aktów konstytutywnych -- musi nakierowywać się na coś, co jest realne, 
co jest rzeczywiste. Husserl pozostawił wiele wątpliwości co do tego co jest 
rzeczywiste. Uważał, że matryca świadomościowa rzeczywistość konstytuuje, nadaje 
jej pewien sens. Natomiast dla Sartre'a między świadomością a światem 
rzeczywistym (między świadomością jako pewnym typem bytowości utożsamionej 
z egzystencją a światem utożsamionym z bytowością samą w sobie) zachodzi 
związek, ale ten związek jest przede wszystkim związkiem różnic, protokołem 
rozbieżności -- one nie są do siebie ontologicznie sprowadzalne, mało tego, one 
stoją na dwóch różnych krańcach. To jest punkt wyjściowy -- pierwotna intuicja 
świata jest zabarwiona pesymizmem -- świat jest nieprzenikniony do samego końca, 
stanowi tkankę, która jest gęsta, wykazuje się przypadkowością (kontyngencją), 
nie widać autora rzeczywistości, ten świat jest czymś przypadkowym. Świadomość 
została skonfrontowana z tą rzeczywistością. Poprzez opisy jej różnych 
nakierowań, prób skruszenia bytów nieprzejrzystych, nieprzeniknionych, będzie 
koncentrował się egzystencjalizm w pierwotnej wersji.

W pierwszych dziełach mamy do czynienia z opisem poszczególnych intencji, 
nakierowań świadomości na świat. Jednak żeby przystąpić do opisu intencji musimy 
powiedzieć jak Sartre pojmował samą świadomość. Podobnie jak Husserl w sposób 
nie psychologiczny -- uważał, że psychologia empiryczna niewiele ma do 
powiedzenia. Raczej to będzie filozofia nakierowana na pewien opis prac. Nie 
taka, która będzie zajmowała się pojęciem świadomości, ale taka, która będzie 
uchwytywała ją w jej działaniu. Seria prac, jest to filozofia świadomości, która 
prowadzi do późniejszej wykładni tzw. ontologii radykalnej w *Bycie i nicości*.

Świadomość jako twór zupełnie odrębny od świata musi się istotowo różnić. Nie ma 
niczego wspólnego między istotą rzeczywistości a istotą świadomości. Ona jest 
pewnego rodzaju przezroczystością. Jest siłą, która sama siebie reguluje. Sartre 
nazywa to *siłą twórczą*, jest wirem, żywiołem, nie ma ustalonych cech. 
Świadomość nie może być pojmowana tak, jak w tradycji kartezjańskiej, że gdzieś 
jest to myślące, czujące *ego*, centrum. Sartre odrzuca ten projekt.

Ego transcendentalne w dwóch znaczeniach: jako przekroczenie tego, co 
rozumieliśmy przez ego; jako akt wykraczania ego poza swoją własną naturę 
i udawanie się w kierunku świata. Ta niepersonalna moc, siła, przezroczysta, 
zawsze dla siebie świadomość dysponuje paroma nakierowaniami na rzeczywistość (w 
ramach świadomości nakierowanej na świat, a więc wychodzącej poza siebie):

- nakierowanie percepcyjne -- percepcja czymś, co uznaje swój przedmiot jako 
istniejący, ona się nakierowuje na pewne dane, dany obiekt, który zastaje 
(obiekt transcendentny względem świadomości), ten obiekt próbuje objąć czymś -- 
percepcją (percepcja nie ma tu nic wspólnego z tzw. *widzeniem*, to nie jest 
percepcja wzrokowa). Percepcja szczególnym podejściem, które stara się badać 
całość uposażeń przedmiotu -- ona nakierowuje się nie jednorazowo, tylko 
w *kolejnych rzutach* -- zbliża się do obiektu, one ujawniają stopniowo pewne 
aspekty wskazując na to, że ten obiekt wykazuje właściwie nieskończoną ilość 
powiązań między sobą. Powiązań choćby jakości, dat wrażeniowych, pewnych sensów, 
powiązań tego obiektu z wieloma innymi. Wyczuwalny skłon w kierunku Heideggera 
wyróżniającego przedmioty służące Dasein -- siatkę odniesień się, centrum 
odniesień miało być Dasein. Jedno prowadzi do drugiego. Sartre idzie podobną 
drogą, ale jest konkretny. Percepcja, która nakierowuje się na to, co jest poza 
świadomością (bo świadomość dysponuje zespołem nakierowań percepcyjnych), 
świadomość zbliża się zawsze do tego, co jest na zewnątrz niej w kolejnych 
rzutach, nakierowaniach. Sondowanie przedmiotu polega na tym, że dostajemy 
jedynie część tych aspektów, powiązań, uposażeń jakościowych, część sensów, 
horyzontów, które otwierają się, by inne mogły się zamknąć. Jeśli mamy pierwsze 
spotkanie frontalne, to wiadomo, że ukryty będzie tył. Nigdy nie pokaże całego 
bogactwa. To jest fenomen, który jest fenomenem do zbadania -- cechuje się 
nieskończonością. Jeśli to się nie udaje, rzeczywistość okazuje się 
przezroczysta, to możemy czuć się bezradni.
- *wyobrażenie*, *wyobraźnia*, *intencja* (takie tłumaczenie) -- to jest coś, co 
doprowadzi Sartre'a do koncepcji nicości, która jest bodaj najważniejszą 
w egzystencjalizmie Sartre'owskim. Wyobraźnia będzie uchwytywała przedmiot nie 
stopniowo, kolejno, ona go uchwytuje natychmiastowo, ale ten przedmiot jest 
przedmiotem pozbawionym całego bogactwa nieprzebranego, które jawiło się 
świadomości percepcyjnej. Ceną uchwycenia i konstytuowania przedmiotu 
wyobrażonego jest ubóstwo. Sartre rozbija pewnego rodzaju mit, który był mitem 
bardzo mocno ugruntowanym w kulturze europejskiej szczególnie w romantyzmie: że 
wyobraźnia jest siłą, potęgą, wszystko może; ona jest w stanie przez uniesienia 
tworzyć światy niewyczerpywalne. Sartre mówi, że jeśli wyobraźnię potraktujemy 
jako specyficzne modi nakierowywania się świadomości na świat, to wyobraźnia 
jest zubożeniem, koncentracją na wybranych aspektach konstytuowanego przedmiotu. 
Nie traktujemy i nie zakładamy tezy o istnieniu, operujemy tezą o nieistnieniu. 
Operujemy tezą **nicościującą**. Musimy przedmiot wyjąć z całej siatki 
wszystkich współzależnień, całości danej we fragmencie świata, wyjąć, 
wyizolować, odebrać mu pewne uposażenia, które przysługują mu z natury. Tak 
ukonstytuowany przedmiot nazywamy przedmiotem wyobrażonym -- on daje nam się 
w całości, jako coś, co jest skończone i zamknięte.

Nowatorski tryb postępowania, jeśli  chodzi o ustalenie różnic między percepcją 
a wyobrażeniem: przedmioty percepcji, które zakładamy jako rzeczywiste, muszą 
być podporządkowane pewnym prawom, na przykład czasu i przestrzeni, przedmioty 
są w konkretnym czasie w konkretnej przestrzeni, natomiast w porównaniu 
z przedmiotami wyobrażonymi ta zasada zostaje unieważniona -- te przedmioty są 
wszędzie, to znaczy nigdzie; są teraz, ale tak naprawdę są zawsze albo poza 
czasem. Mają status pewnych *fikcji*, choć tego terminu Sartre nie używa -- 
mówi, że ten czas nie istnieje jeśli chodzi o przedmiot wyobrażony -- one są 
i cieszą się statusem czegoś pozaczasowego, czegoś, co jest ograniczone do tylko 
pewnych wybranych cech. Jakie? Takie, które świadomość wyobrażająca uznaje.

Dwa typy przedmiotowości: bogate, uposażone przedmioty wręcz tętniące istnieniem 
w czasie i przestrzeni. Drugie są ubogie, nie tętnią życiem, są rażone tezą 
nicościującą, zostały z tego świata wyjęte i tak jak sobie bytują bez czasu 
i przestrzeni (rozróżnienie między istnieniem i bytowaniem). Przez analizę 
przedmiotów wyobrażonych Sartre dochodzi do istoty samej świadomości.

Skoro świadomość może działać na zasadzie tez urzeczywistniających (percypować) 
i nigdy tej percepcji nie wyczerpać, oraz od percepcji może odchodzić, negować 
ją koncentrując się na specyficznych bytach, to jest już ona wyróżniona 
ontologicznie na tle wszystkich innych bytów w świecie, ponieważ posiada 
możliwość odwrotu -- może się odwrócić od świata, inaczej go potraktować, niż 
tak, jak traktowano go dawniej. Ona może ten świat opatrzeć tezą nicościującą. 

Świadomość jest raczej procesem takim, który ma możliwość *prucia* 
rzeczywistości -- to okaże się jej funkcją podstawową. Ona wprowadza porządek, 
który nie interesował filozofów. Teraz będzie Sartre'a interesował stosunek 
świadomości do świata taki, że od świada się odsuwa, aby realizować swoją *cechę 
konstytutywną*, jaką jest zdolność do *neantyzacji == nicościowania*. To jest 
zaczątek, geneza tego wszystkiego, co rozumiemy pod słowem *egzystencjalizm* -- 
wskazanie na takie uposażenie świadomości, że jest ona ocieraniem się do 
nicości. Z możliwości neantyzowania rzeczywistości przejście do analiz 
w kategoriach bytu ludzkiego. Jest to byt, który został naznaczony (bez żadnych 
autorów tego naznaczenia) podstawową nicością.

Z innych modi, jak myśl czy emocje, Sartr też wyciągnie wnioski, najważniejszym 
wnioskiem jest to, że byt ludzki jest związany ze świadomością i charakteryzuje 
się on różnicą ontologiczną z rzeczywistością, bo tak naprawdę tego bytu 
ludzkiego *nie ma* w takim sensie, jak są przedmioty -- jest on nicością, bo nie 
może być traktowany w kategoriach pewnych definicji, że jest tym i tym. 
Dynamiczna formuła -- on jest czymś egzystującym. Tu Sartre przedstawia 
zasadniczą różnicę między bytem a egzystencją. To jest pierwotne odczytanie 
Sartre'a.

Rzeczywistość jest czymś, co jest przez człowieka zastane, co nas naraża na 
pewien kontakt, którego nie możemy się wyzbyć -- musimy podjąć grę 
z rzeczywistością i uświadomić sobie swoją własną nicość, że człowiek jest 
pozbawiony cech istotowych, które przypisuje trwałym przedmiotom, czyli bytom 
w sobie. Temu właśnie służyło pierwsze rozeznanie, jakiego dokonał Sartre na 
podstawie odczytanych nauk Husserla o świadomości jako percepcji i jako 
wyobrażeniu.

Konsekwencje, które się pojawiły, które uchodzą za naukę o człowieku, wykładnię, 
wizję bytu ludzkiego. Sartre również doskonałym artystą, świetnym dramaturgiem, 
powieściopisarzem. Uczynił z filozofii pewnego rodzaju literaturę i odwrotnie. 
Pierwszym jego sukcesem w skali europejskiej była książka *Mdłości* -- mdłości, 
które znamionowały pewien stan świadomości, jaki charakteryzuje i powinien 
charakteryzować autentyczną kondycję bytu ludzkiego niezakrywanego złymi 
intencjami. Ukazanie pierwszego kontaktu świadomości percepcyjnej 
i wyobrażeniowej. Sartre wie, że Husserla trzeba było przerobić, zbuntować się 
przeciwko formalistyce. Fenomenologia, jeśli ma mieć sens, ma być opisem bytu 
jednostkowego, czyli świadomości, czyli zdolności percepcji i wyobrażenia. One 
mówią o dwóch różnych światach. Jeden to świat trwały, drugi nietrwały, o jednym 
zakładamy, że istnieje, drugi rażony tezą neantyzującą. Aby to zilustrować 
trzeba te idee przedstawić w formie takiej, która przemówiłaby do jak 
najszerszego grona odbiorców. Powieść powinna do wielu dostrzec tym bardziej, że 
Sartre świetnie zestraja formę z treścią. Tu uzupełnia wskazania Husserla co do 
opisu świata -- jeśli da się tę wizję przedstawić, to trzeba przedstawić 
jednostkowy świat, który jest czymś niepowtarzalnym, ale pokaże też inne cechy, 
niż te, które zazwyczaj się utożsamia z rzeczywistością.

Sartre nie jest zainteresowany uprawianiem czystej, formalnej fenomenologii -- 
chce ją przekuć na koncepcję świata, który jest światem ludzkim. Egzystencjalizm 
będzie wchodził w mariaże z różnymi kierunkami, na przykład z marksizmem. Efekty 
są różne.

Dwa modi badane przed Sartre'a -- modi percepcji i wyobrażenia. Sartre wykracza 
poza czyste fenomenologiczne opisy przedmiotów intencjonalnych wyprodukowanych 
przez jeden sposób nakierowywania się na świat i przez drugi. Sartre z teorii 
przedmiotu intencjonalnego przechodzi do samych cech konstytutywnych 
świadomości. Z nich natomiast do pytania: kim jest człowiek, jak możemy tego 
człowieka opisać, co jest najistotniejsze, jest coś takiego?

Zwrócenie uwagi na drugi sposób nakierowywania się na świat -- przez 
wyobrażenia, przez zdolność odwracania się od tego świata, negowania go, 
neantyzowania, unicestwienia. Powieść, które miała te tezy uplastyzcnić, 
przedstawić w porządku narracyjnym, okazała się arcydziełem.

Forma powieści -- dziennik, który pozwala w sposób plastyczny przedstawić pewne 
stany świadomości, pokazać przygodę istnienia w świecie. Bohater jednostkowy 
w rzeczywistości, która jest czymś konkretnym, ma parametry czasoprzestrzenne. 
Francja lat międzywojennych. Człowiek, który jest bohaterem samotniczym. 
Egzystencjaliści lubią byt samotniczy. Bohater, który zamyka sobie rachunki, 
chce jeszcze czegoś dokonać, chce napisać powieść faktów, powieść prawdziwą. 
Wybiera temat markiza, którego spotkał w formie listów, relacji. Osiadł w małej 
miejscowości, w niej okazał kosmos wydarzeń. Okazanie stosunku jednostki 
wyczulonej na brak sensu. Przygoda. Zbliżanie nas kolejnymi krokami, odkrywanie 
struktury rzeczywistości tak, jak ją pojmuje. Ważne nie to, że jest 
nieprzenikniona -- cechuje się ona jedną kategorią, która jest kategorią 
przerażającą -- tworzącą *mdłości* -- kategoria tego, że wszystkiego jest za 
dużo, ponad miarę. Świat jest tym, co przekroczył *dobrą miarę*, stworzył to 
wszystko, co jest nadmiarowe, niepotrzebne, bez racji istnienia, ociera się 
o absurd. Siłą rozpędu jakiegoś biologicznego czy socjologicznego trwa i w tym 
trwaniu jest dla takich jednostek przerażający.

Porządek jednostkowego istnienia. Tu wprowadzona po raz pierwszy kategoria 
istnienia jako nierównowagi, czegoś, co wymaga specjalnej operacji, której nie 
da się przeprowadzić w tym świecie -- to operacja poszukiwania racji istnienia, 
usprawiedliwienie. Nie może ono płynąć ze strony świata, bo świat sam jest 
nieusprawiedliwiony, nadmiarowy, po nic. Nie płynie też ze strony świata 
ludzkiego (również nadmiarowość, bezprzyczynowość, absurd). Człowiek miota się 
poza tymi dwoma sferami. Świat natury opisywany w kategoriach pesymistycznych, 
nawet agresywnych -- to wszystko brzydzi, prowadzi do przesytu. Świat inny, 
ludzki, nie można od niego oczekiwać pomocy -- człowiek jest skazany na 
nieprzebraną i nieprzekraczalną samotność. Zostaliśmy w świat rzuceni, musimy 
w nim tkwić, możemy próbować coś dokonać, ale to są wysiłki przewróconego na 
grzbiet robaka.

Sartre nie zamyka *Mdłości* takim przesłaniem. Promyk nadziei płynie z już przez 
Platona odkrytej sfery -- pewnej rzeczywistości, która zostaje wyjęta z praw 
rodzenia, przemijania, bezzasadnego rodzenia się i znikania w procesie gnicia 
bytów. Jest rzeczywistość, która przypominałaby coś idealnego -- to jest sfera 
sztuki przede wszystkim przedstawiona na przykładzie melodii jazzowej. Ta sfera 
uspokaja, oddala sferę mdłości. To jest porządek obrany z mięsa rzeczywistości. 
Twórcy zostają w ateistyczny sposób zbawieni, *obmyci z grzechu istnienia*.

Powieść ukazana w roku 38', jednak Sartre nie chciał być mesjaszem, nie 
przedstawiał stanu, który może nastąpić w wyniku kataklizmu, wojny, on opisywał 
w kategoriach jednostkowych stan, w którym wiele egzystencji jednostkowych się 
znalazło bez wyjścia. To było pierwsze ustalenie sytuacji człowieka 
skonfrontowanego ze światem pozbawionym racji istnienia, będącego stanem 
nadmiarowym.

To pierwsze uderzenie egzystencjalizmu Sartre'owskiego. Następuje załamanie, 
wojna, Francja traci niezależność, podział na Francję wolną i okupowaną, życie 
intelektualne przygasa, ale nie dla Sartre'a, ponieważ to uderzenie historyczne, 
absurd tego świata, powoduje, że Sartre bierze się do przedstawienia 
wypracowanej wizji bytu ludzkiego -- podczas okupacyjnych dni stworzył *biblię* 
literatury egzystencjalistycznej (ateistycznej): *Byt i nicość*.

Rozpoczyna to opis banalnie prosty -- istnieje rozdział między dwoma typami 
bytowości, poszerza on tę analizę; po dwóch stronach stoją, nazwane z heglowska:

- byt-dla-siebie -- jest to taka rzeczywistość, którą utożsamiamy przede 
wszystkim ze świadomością, a tę przede wszystkim z człowiekiem -- tylko on może 
cieszyć się statusem bytu świadomego, czyli takiego, który jest sam dla siebie 
przezroczysty, sam dla siebie jest bytem danym w pewnej immanencji, 
bezpośredniości (nie ma czegoś takiego, jak miejsca ciemne, nieokreślone, jak 
chciał Freud, człowiek jest od początku do końca świadomy, przezroczysty, 
świadomy tego, że jest tym, nie czymś innym). Człowiek ma strukturę zupełnie 
odmienną od tego, co jest względem niego transcendentne. Porządek opisu 
jednostki ludzkiej musi się różnić od kategorii wszystkich innych bytów, wokół 
których on się lokuje, z którymi zostaje on skonfrontowany. Opis rzeczywistości 
ludzkiej -- świadomości -- jest oparty przede wszystkim na negacji, zaprzeczeniu 
związków ze światem zewnętrznym, to jest stosunek konfrontacji. Wszystkie cechy 
związane z człowiekiem charakteryzują się tym, że różnią się od tych stosowanych 
do opisu innych typów bytowości. Dla tej właśnie bytowości rezonuje termin 
byt-dla-siebie, który jest pozbawiony czegoś takiego, co filozofia nazywała 
*istotą*, więc pełnym, trwałym uposażeniem, który świadczyłby o tym, że jesteśmy 
ludźmi, tej *humanitas*, o której mówił Heidegger, która warunkowała bycie 
człowiekiem. Byt-dla-siebie jest przede wszystkim serią negacji -- jego modus 
istnienia to jest zadawanie pytań, kwestionowanie, wprowadzanie pewnych przerw, 
miejsc rozkruszonych, by wprowadzić swój porządek: oddzielić siebie od tego, co 
jest bytem-w-sobie, który otoczył człowieka
- byt-w-sobie -- charakteryzuje się dwoma podstawowymi tezami: byt jest tym, 
czym jest; byt jest po nic. Natomiast byt-dla-siebie nie jest tym, czym jest; 
jest również bytem absurdalnym, jest po nic. Jeśliby się zaczynało robotę 
filozoficzną i chciało opisać byt, który da się opisać choćby przez to, że on 
sam jest sobie świadomy, to musi się wyjść od człowieka w konfrontacji z bytem 
w sobie, pokazać rozliczne relacje, także pokazać relacje, które panują między 
bytami-dla-siebie, czyli świadomościami. Sartre tego zadania się podejmuje, 
konstatując, że jeśli każdy byt jest absurdalnym, nadmiarowym, to trzeba z tej 
tezy wyjść i pokazać co z takim problemem można zrobić.

Byt-dla-siebie jest nietożsamy ze sobą samym -- nie ma tej istoty, tej natury 
(nie ma autora człowieka -- tak jak rzemieślnik stworzył stół, który był 
zrobiony wedle odpowiednika, tak nie ma bytu ludzkiego w żadnym projekcie, nie 
ma sił metafizycznych, jesteśmy faktem, od tego trzeba wyjść). Jest jedynie 
formuła *bezsensu*, *bełkotu*, nic nie znaczy. W kategoriach definicji nie jest 
to żadną definicją, co najwyżej jest to pewna *ekspresja*, która ma pokazać, że 
człowieka jest ciężko scharakteryzować: *Jesteśmy tym, czym nie jesteśmy i nie 
jesteśmy tym, czym jesteśmy* -- tak Sartre charakteryzuje byt-dla-siebie. Byt 
świadomy, ludzki, oparty na poszukiwaniu raczej swojej tożsamości, niż na 
opieraniu się na niej. Wieczna ucieczka i pogoń za sobą samym.

Sartre w jednym z wywiadów przedstawił to jako sytuację odbywającą się na 
karuzelach z figurami, gdzie ludzie siedzą na konikach -- obracają się, ale tak, 
że ani jeden do drugiego się nie zbliży, ani jeden nie złapie drugiego. Człowiek 
takim pościgiem za sobą samym, ale ten wyścig zakończy się dopiero po 
zakończeniu egzystencji.

Ta formuła *Jesteśmy tym, ...* ma pokazać, że człowiek jest pozbawiony istoty, 
ale także, że człowiek jest temporalny, czasowy -- żywiołem człowieka jest 
przebywanie w czasie. Ale nie przebywanie niezależnie -- to my jesteśmy tym 
czasem. Czas istnieje dzięki człowiekowi, a tak naprawdę dzięki świadomości -- 
świadomości czasu. To pochodzi od Husserla (dwa terminy protencji i retencji -- 
tego, co jest nakierowane na przeszłe akty konstytutywne, i na przyszłe, 
projektujące -- tak u Husserla). U Sartre'a czas nakierowany na przyszłość. Czas 
to jest nic innego, tylko projekt, który jest pewnego rodzaju możliwością 
dokonywania pewnych wyborów, które ten projekt by umożliwiały.

Jeśli rozważymy życie jednostki, to jest to byt usytuowany w pewnej 
czasoprzestrzeni, który nie wybrał tej sytuacji, on się w niej znalazł. Ma on za 
sobą pewną przeszłość, na to nie może wpłynąć. Ta przeszłość jest tą retencją 
ontologiczną. Tej przeszłości nie ma.

Formuła, że jesteśmy tym, czym nie jesteśmy pokazuje naszą przeszłość -- to jest 
określony Pierre, ale już go właściwie nie ma -- nie ma go z przeszłości, on już 
tam zyskał pewne cechy, on tam ukonstytuował pewien byt, zrealizował pewne 
projekty, nabył jakiejś istoty. Coś można powiedzieć, ale jeśli on dalej żyje, 
to nie można tamtego Pierre'a zestawić z tym, ponieważ istnieje *czas płynący 
przeze mnie* i *możliwość*, czyli realizacja pewnych projektów, a to w sposób 
konieczny odnosi się do tego, czym człowiek jest tak naprawdę -- do jego 
wolności. Tak naprawdę sam Pierre decyduje kim był, kim jest, kim będzie, bo 
strukturą bytu ludzkiego, oprócz tych wszystkich negujących możliwości 
(rozkruszania bytu, wprowadzania ludzkiego porządku, kwestionowania), jest 
przede wszystkim to, że jest to byt wolny, który sam podejmuje decyzje, a że 
jest to byt świadomy, to te decyzje niosą za siebie konsekwencje 
**odpowiedzialności** za to wszystko.

Czas, projekt, brak istoty, możliwości wyboru i wolność, która okazuje się 
wolnością dwuaspektową (sięga tu do koncepcji Heglowskiej): wolnością do 
i wolnością od. Ale w każdym razie wolność dla Sartre'a wolność jest żywiołem, 
która ze względu na skorelowaną z nią odpowiedzialność, stanowi przekleństwo. 
Wolność jest czymś, na co zostaliśmy skazani. My tej wolności się boimy. 
Świadomość tej wolności nas przeraża. Odczuwamy trwogę przed tym. Ona się 
wzmaga, jeśli jeszcze uświadomimy sobie, że jeszcze za wszystko będziemy 
ponosili odpowiedzialność. Człowiek wolałby stan przeszłości, że jest już tam 
gdzieś ulokowany w przeszłości, nabył jakiejś istoty, żeby już nie móc walczyć 
ze światem, o siebie, o to, kim się będzie na samym końcu. To jest niemożliwe, 
bo to jest sytuacja, która nas skazuje na bycie w wiecznym projekcie.

Są próby ucieczki od tej wolności. Analizy dwóch mechanizmów starających się 
przytłumić tę wolność:

- Mechanizm **ducha powagi** -- trick polegający na tym, że człowiek chce się 
zamienić w rzecz i powiedzieć, że jestem biedny Pierre o takich uposażeniach 
i nie wymagajcie ode mnie nic innego. Musiałem tak działać, ponieważ mam dane 
cechy tak, jak przedmiot ma dane cechy. Uważanie, że człowiek jest bytem 
zdeterminowanym i to go usprawiedliwia, bo urodził się w danym środowisku, miał 
takich rodziców. Sartre mówi, że wolność jest wolnością aspektu negatywnego 
i pozytywnego -- ona musi działać. **Człowiek nie może być wolny do tego, żeby 
przestać być wolnym**. Ucieczki w *nie mogłem inaczej, bo taki jestem/ bo taki 
jest świat* są fałszywym usprawiedliwieniem -- one nie mają żadnej mocy 
eksplikacyjnej, one jedynie zaciemniają jego sytuację. Sartre walczy na przykład 
z koncepcją behawioru, z determinizmem ekonomicznym, z dogmatycznym marksizmem.
- mechanizm **fałszywej wiary** -- odpowiednik *nieświadomego* u Freuda. Sartre 
antyfreudystą, nie lubił go na wczesnym etapie tworzenia swojego 
egzystencjalizmu, uważał, że to jest oparte na paradoksie: jeśli się wprowadza 
cenzurę, to jak może być cenzura możliwa w świecie przezroczystym świadomości -- 
to jest sprzeczność, tam wszystko jest świadome samego siebie. Poziomy 
świadomości Sartre'a to jest nauka sama w sobie. Na tym etapie niech nam 
wystarczy, że świadomość jest tą strukturą transparentną, przezroczystą -- tam 
nic się nie może ukryć. To, co ma być cenzorowane, jest tak samo znane, jak 
poczynania cenzora, temu, temu, co ma być cenzurowane. Odpowiednikiem 
nieświadomości u Freuda jest *kłamstwo* specyficzne. Musi być kłamca 
i okłamywany. W tym przypadku fałszywa wiara to jest odgrywanie tej podwójnej 
roli przez jeden podmiot. *Ja* sam kłamię i znam moje kłamstwo, ono jest 
przekazywane innemu *ja*, które jest okłamywane. Doskonale zdaję sobie sprawę, 
że coś staram się przed sobą zakryć. Świadomość tego zakrywania jest ukrywana 
(choć znana mnie jako mnie, bo dzieje się to w kręgu jednej świadomości).

Te mechanizmy mają przede wszystkim pokazywać siłę, z jaką jesteśmy atakowani 
przez żywioł wolności. To jest skorelowane z odpowiedzialnością, próbujemy od 
tego uciec. One przede wszystkim pogłębiają stan niepewności, trwożenia się, 
tego, że ta wolność jest takim żywiołem, że nic ani nikt nie jest w stanie 
zatrzymać, przedstawić racji, które sprawią, że nie wybiorę haniebnego czynu 
albo że nie skoczę z tej skały -- ten zawrót głowy wolnością mnie przeraża, 
chciałbym uciec, chciałbym spokoju, konstytucji czegoś, co byłoby pewne 
i mógłbym się z tym utożsamić.

Druga formuła: *nie jesteśmy tym, czym jesteśmy* -- to jest przyszłość. Wedle 
Sartre'a to jest prawdziwy kierunek projektowości bytu ludzkiego. Ciągle chodzi 
o mnie, ale jeszcze tym nie jestem, jeszcze jestem w tym zawieszeniu, czekam 
dopiero, aż zacznie się ten żywioł moich projektów, które mają mnie do 
przyszłości doprowadzić i tam ma czekać na mnie to, co zostanie ze mnie -- tym, 
kim będę, ale wtedy, w tym momencie, kiedy już mnie nie ma, bo przestałem 
egzystować, zapadam się w tę absolutną niemożliwość możliwości -- to jest 
śmierć. Zostaję przesunięty ze sferty egzystencji do sfery martwego 
bytu-w-sobie. Wtedy dopiero można powiedzieć o tym, że to był człowiek taki 
a taki, bo cała jego projektowość się zamknęła, wyczzerpała, ona się 
*zamroziła*, taki człowiek nabywa cech, które charakteryzują świat, 
bytu-w-sobie.

## Wykład 10 -- 17.05.

### Sartre -- ciąg dalszy

Podstawą klasyfikującą Sartre'a jako egzystencjalistę. Większość filozofów, 
których omawiamy, nie chciała mieć z tą nazwą niczego wspólnego. Natomiast 
problematyka i metoda ich z egzystencjalizmem łączyła.

Sartre rozpoczął od studiów opartych na nauce Husserla. Sartre ochoczo 
przystąpił do destrukcji poglądów filozoficznych, z którymi nie mógł się 
utożsamiać. Skłony idealistyczne nazywał pajęczą siecią, która więziła 
przedmiot. Tak jak pająk rozpuszcza ofiarę, tak też wszystkie systemy zostały 
odegnane jako te, które straciły kontakt z rzeczywistością konkretną 
(neokartezjanizm, neokantyzm).

Próby poszukiwania konkretnego związku z rzeczywistością.

Podczas gdy Sartre studiuje w Berlinie, rozwija się tam system totalitarny. 
Ataki totalitaryzmu na kulturę, palenie książek.

Wysiłki filozoficzne, które należą do pewnego przełomu. Sartre wrócił uposażony 
w metodę, która pozwalała na nawiązanie kontaktu ze światem -- w centrum uwagi 
byt szczególnego rodzaju. Nie był tutaj samotniczym myślicielem niczym 
Kierkegaardowska sosna. Wziął za punkt wyjścia tradycję kartezjańską. Znał całą 
tradycję wielkich systemów metafizycznych, które lubił. Orientował się 
w Spinozie, Leibnizu, Kancie, Heglu.

Tam się wyłonił koncept podmiotu najpierw utożsamianego ze świadomością, która 
trochę przypominała Husserlowskie ego transcendentalne -- później się od tego 
stanowczo odżegnał. Ustanowił relację świadomość-przedmiot w swój właściwy 
sposób. Nawiązał do zasady intencjonalności Husserla, którą pojął jako szanującą 
obiektywność świata. Sartre powiedział, że świat jest czymś niezależnym, ma 
strukturę, której nie da się na tyle przybliżyć do świadomości, by ta druga 
strona utraciła swą niezależność.

Musi istnieć, jako właściwy, stosunek podmiot-przedmiot, ta różnica, ta 
przepaść, coś, czego nie da się przekroczyć. Nie da się przekroczyć pola 
podmiotowo-świadomościowego i tego, na co to pole się nakierowuje, w czym to 
pole się znalazło jako świadomość usytuowana. To jest różnica nie do pogodzenia. 
Ta formuła wygląda tak, że jeśli przyjmuję ten niepodważalny związek cogito ego 
i cogitatum, więc związek trzech jedności (jest świadomość, ona prawem 
intencjonalności jest świadomością czegoś), to okazuje się, że jeśli działa 
prawo kartezjańskie i zasada intencjonalności Husserla, to mojemu oglądowi, 
mojemu nakierowaniu *ja* będzie dany przedmiot bliski mi, to będzie będzie to 
już *ja nakierowane* jako swoistego rodzaju przedmiot. Przedmiot, który musi się 
charakteryzować pewnym uposażeniem jakościowym, on jest mi dany *jako*, on ma 
uposażenie, jest w pewnym stopniu opisywalny. W tym jednym przypadku chodzi 
o dwa rodzaje, typy *ja*.

To niby jestem ja sam, ale to też jest to moje, na co ja się nakierowuje.

To jest nawiązanie od Kartezjusza do Pascala. Dla Pascala ja było czymś 
nienawistnym, czego się nienawidziło, godne pogardzenia. To jest to, co stanowi 
pewnego rodzaju *rzeczowość*, jeśli chodzi o mnie, a ja przecież nie utożsamiam 
się z rzeczą. Sartre'owi chodzi o to, by wprowadzić rozróżnienie, wprowadzić 
radykalną różnicę, przepaść, niesprowadzalne jedne do drugiego. Niech te 
przedmioty pozostaną niezależne, ale niech świadomość uświadomi sobie swoje 
własne granice działania, a przez nie niech pojmie, że jest ona bytem 
specyficznym, nie tak jak Heidegger mówił o Dasein, że jest bytem o przywileju 
ontologicznym, bo zadaje sobie pytanie o bycie, a przez swoje bycie nakierowuje 
się na bycie innych bytów. Sartre idzie drogą świadomości, która musi być bytem 
całkowicie sobie znanym, przezroczystym. Ona nie może mieć niczego apriori. To 
jest wielka jego teoria -- ona jest czymś żywiołowym, spontanicznym, ruchem, 
eksplozją, ona idzie w ten świat po to, żeby ten świat poznać, żeby go 
doświadczyć jako świata, jako to, co jest niezależne od świadomości, ale 
w związku ze świadomością.

Sartre jest fenomenologiem, który ją przekracza, który specyficznie rozumie 
zasadę intencjonalności: rozpisuje te intencjonalności, percepcja i wyobrażenie. 
To go prowadzi do koncepcji metafizycznej -- do ontologii radykalnej.

Świat i świadomość.

Główne narzędzie: negacja -- ustanawianie takiego stanu, którego jeszcze nie ma, 
a być może będzie i go jeszcze nie było. To są wszelkie pytania, wątpienie. 
Kruszenie wielkiej masy bytu. Ten świat jest wysławialny w tradycji 
parmenidesowskiej, że jest. Ale on jest po nic -- struktura nadmiarowości. Nie 
ma żadnych racji.

Świadomość zaczyna się do niego zbliżać na wiele negatywnych sposobów. To 
Sartre'owi pozwala wymienić kilka poziomów świadomości. Dwie są niezależne 
partie, dwa rozgrywające płaszczyzny, dwa rozgrywające byty:

- byt dla siebie -- świadomość
- byt w sobie -- jest antagonistą; on w jakiś sposób nam zagraża

Świadomość jest zawsze świadomością czegoś. Jest ona strukturą negatywną, 
wprowadzającą porządek, który bez bez świadomości nie mógłby zaistnieć. Porządek 
ustanawiania różnicy między tym, na co się nakierowuje i tym, co jest elementem 
nakierowującym. Z tego Sartre (z koncepcji świadomości jako negującej) wysuwa 
kilka istotnych cech:

- brak tego, co filozofia uwielbiała przypisywać bytowi ludzkiemu -- brak 
jakiejkolwiek istoty; najpierw egzystencja, później esencja, była zasadą twórczą 
dla Sartre'a, która tłumaczyła relację świadomość-świat i odwrotną

Przeszłość -- coś już ukonstytuowane, ale z tym nie jestem się w stanie 
utożsamić -- nie ma Pierre'a z przeszłości, bo ten Pierre ma strukturę przede 
wszystkim rzucenia w świat, usytuowania; strukturę wolnościową, 
spontanicznościową, wybór, który jest oparty na niczym, braku racji.

Jeśli ten świat jawi się jako monolit do skruszenia, jako coś, co muszę 
zanegować, to muszę zadać pytanie: *pojawienie się drugiego*. To jest największy 
dramat -- drugi wykazuje cechy, które są cechami hybrydalnymi.

Przez to, co Sartre rozwija w koncepcji antyhusserlowskiej. Jest obleczony 
w ciało, które przypomina bardziej masę bytu w sobie niż świadomość. Sartre 
właściwie nie uznaje nauk empirycznych, doświadczalnych, uważa, że fenomen dla 
drugiego jest problemem złożonym. Daje się jako świadomość, wolność, 
spontaniczność, przezroczystość, intencjonalność; z drugiej strony jest bytem 
skończonym, ograniczonym, w czasie i przestrzeni, cielesnym. Opisane relacje 
między świadomościami/bytami dla siebie/dwoma wolnościami/spontanicznościami 
stanowią dramatyczny wykład umieszczony w bycie i nicości -- to są **relacje 
międzyludzkie, międzypodmiotowe**.

Istotą tych relacji jest konflikt, zmaganie. Mówi o pewnym upadku, grzechu 
pierworodnym. Sięga do metaforyki okrucieństwa. Mówi o *krwawieniu świata*, 
kiedy inny pojawia się w moim świecie, ten świat zaczyna krwawić. Cechą 
nadrzędna (nie w sensie apriori) jest to, że dążymy do naznaczenia swojego 
własnego sensu, nadania go rzeczywistości. Wszystkie wartości płyną ze 
spontaniczności działalności świadomości -- ja jestem ich przyczyną, tak jak 
czas przeze mnie płynie i przestrzeń jest przestrzenią ludzką.

W tym wszystkim spotkanie -- to jest moment dramatyczny. To jest osławiony 
fenomen *oglądu*, *spojrzenia*. To spojrzenie jest spojrzeniem meduzy. Meduza 
robiła z czegoś żywego martwy posąg. Ten byt zostaje bytem *zamrożonym* -- my 
podobnie stosujemy takie podejście do drugiego, że jeśli go obrzucamy oglądem, 
to chcielibyśmy zatrzymać to, co Sartre nazywa transcendencją: to wyjście poza 
to, czym jestem, ku temu czym będę, ale także wyjście poza to, czym byłem -- to 
jest filozofia człowieka jako dynamizm -- nigdy nie utożsamiam się ze sobą aż do 
momentu, w którym nie będę mógł się wymykać -- nadejdzie kres wszelkich 
możliwości -- śmierć.

Jeśli znajdę się w polu oglądu drugiego, to chcę tak zrobić, żeby potraktować 
mnie jak byt w sobie. Nadać mi cechy, które są mu *na rękę*, chce we mnie coś 
widzieć, co mu odpowiada -- to jest pogłos koncepcji Feuerbacha i Hegla -- 
koncepcja alienacji. On mnie z mojego świata alienuje, on chce, żebym znalazł 
się na jego łasce, żebym stał się tym, czym on widzi, że jestem. Tu jest cała 
gama opisów jak te cechy, które są na mnie rzucane, do mnie się przyklejają -- 
ja muszę je odrzucać i płacić pięknym za nadobne.

W sytuacjach dnia codziennego Sartre widzi, jak ludzie potrafią urzeczowić 
siebie, żeby jakoś ten byt próbować poznać, zdefiniować.

Jest tu jeszcze historia tego trzeciego. Relacja podmiot-podmiot-podmiot. To 
jest fenomen tak zwanej dziurki od klucza. Małe hoteliki, bardzo wścibskie 
sprzątaczki -- lubiły podsłuchiwać i zerknąć przez dziurkę od klucza. Sartre 
opisuje ten fenomen dziurki od klucza. Oglądająca czuje się panią sytuacji -- 
może opowiedzieć o moralności, o wszystkim. Jednak nagle okazuje się, że ona też 
nie jest wolna, bo uświadamia sobie, że jest też obserwowana. I cały ten układ 
się zamraża. Tak Sartre ujmuje ten fragment życia społecznego, jako serię 
*oglądów*, nadawania sobie cech, z którymi nie możemy i nie chcemy się 
utożsamiać, bo pomimo tego, że jesteśmy poddani żywiołowi wolności, na którą 
jesteśmy skazani, to jednak tej wolności chcemy bronić.

Sartre przechodzi do **uczucia ontologicznego**. Analiza **wstydu** -- to nie ma 
nic wspólnego z kategorią etyczną (związaną z postawieniem w obliczu wartości, 
praw, norm i uczuciem dyskomfortu spowodowanym złamaniem tych norm). To jest 
uczucie, że ja nie chcąc się utożsamiać, czuję jako człowiek, że tracę swoje 
bycie podmiotem, swoją świadomość. Zostałem uchwycony, nie mogę tego zwalczyć, 
odrzucić. To mnie napawa wstydem w tym sensie, że niewiele z tym mogę zrobić 
i mogę to jedynie przeżywać. Oglądy sprawiają, że jestem zdefiniowany jak rzecz 
-- to powoduje, że ja się tego wstydzę. Muszę uruchomić cały aparat 
transcendencji, aby to przekroczyć i odeprzeć to -- użyć tej samej metody.

Ta dialektyka oglądu i jego odrzucania połączona ze wstydem, fenomen 
powszechnego urzeczowiania, krwawienia świata ludzkiego, on wszystkie 
właściwości świata podmiotowego przeniosły na relacje międzyludzkie.

Sartre bierze się za rzeczy, które w tradycji francuskiej były opisywane -- 
przerzuca to wszystko do góry nogami -- nagle uświadamiamy sobie, że na prawdę 
nie wiedzieliśmy nic o miłości, o języku, o pierwotnym usytuowaniu 
i rzeczywiście Sartre'owska fenomenologia opisuje to tak, że mamy ciągle nowe, 
mroczne i świeże analizy.

Bardzo rozpowszechniony fenomen miłości jako poświęcenia, miłości która dokonuje 
cudów, gdy sytuacja wydaje się beznadziejna. Miłość równopartnerska, podzielona 
na miłość matczyną, kochanków. Wszystko to mimo tragedii, która towarzyszy 
relacji miłości, jest opisane w kulturze. Sartre bierze się za destruowanie 
tego.

Miłość tak jak wszystkie relacje świadomości przezroczystej, wolnej, opierającej 
swoje wybory na nicości, jest oparta na konflikcie -- ten konflikt musi się 
zrodzić wtedy, kiedy chcemy w miłosny sposób posiąść, zdobyć drugi obiekt. 
Obiektem jest inna świadomość. Mogę pożądać pewnych rzeczy materialnych, ale 
nigdy ich nie kocham.

Polega to na tym, że ja działam jak traszka-modliszka. Przywabiam. Stroję się 
w piórka, staram się być atrakcyjny. Ubieram wolność w pewne cechy, które nie 
muszą mieć pokrycia w mojej projektowości bytowej, po to tylko, by przywabić 
obiekt. Sartre pisze o miłości nie jako o atrakcji seksualnej -- to nie leży 
w jego sferze zainteresowań. Jeśli rzeczywiście staram się uatrakcyjnić, to 
robię to tak, żeby pochłonąć drugą wolność, bo ona mnie interesuje.

Ta odpowiedź, jeśli już przeprowadziłem tę wstępną grę *przywabiania* (opisywaną 
w kategoriach świata zwierzęcego), ten przedmiot wpada w moje ręce, jest to 
przedmiot miłości, ale okazuje się, że nie o to mi chodziło. Ja nie chciałem 
tego obiektu -- ten obiekt, jeśli on mi się oddał, okazuje się on obiektem tylko 
dla mnie, dla mojej miłości, to w takim razie go nie chcę. Byłem zainteresowany 
tylko wolnością, ale jej nigdy nie mogę pokonać, bo ona dzięki swojemu 
charakterowi, dzięki wytwarzaniu trwogi, pokazuje mi, że mimo tego, że jestem 
prawie nicością, to ona właśnie jest czymś bezcennym. Gra polega na tym, że tak 
naprawdę te dwa obiekty, które wydają się kochać się, one nigdy nie mogą się 
spotkać, one muszą się rozejść. Każda miłość jest już skazana na rozejście. 
Podobnie jest z nienawiścią, z językiem, z innymi relacjami.

Natomiast jest jeszcze jeden istotny motyw -- **projekt generalny**. Człowiek 
prowadzi życie, które nie ma wytyczonych celów, o ile on ich sam sobie nie 
wytoczy, nie będzie ich realizował. Jest od nicości do nicości, jest grą sił 
wolności. Te mechanizmy nam nie pomogą, nie możemy liczyć na drugiego człowieka. 
Czujemy coś, co czyni z nas byty niezakorzenione, które nie posiadają racji 
istnienia. Bóg niemożliwością -- niemożliwa fuzja bytu w sobie i dla siebie, to 
byłby absurd.

Stworzona przez Sartre'a psychoanaliza, która nie dysponuje i nie chce 
dysponować pojęciem nieświadomego/podświadomego. Sartre uważa, że to byłoby 
nadużycie, natomiast wszystkie inne rzeczy, które chce wytłumaczyć, są 
wytłumaczalne na poziomie psychoanalizy, na poziomie świadomym. To pokazuje, że 
zmierzamy do jednego -- do realizacji czegoś, czego nie da się zrealizować -- do 
ukonstytuowania *bytu w sobie dla siebie*. Można się do tej fuzji zbliżać na 
przykład przez wartość piękna. Tam się będzie rozwijał dramat ludzki, jeśli 
sztuka wyjdzie z pomocą, by człowieka ontologicznie w jakiś sposób 
usprawiedliwić, nadać mu przynajmniej częściową rację istnienia.

Opowieść z innej perspektywy, aby lepiej zrozumieć antagonistę Sartre'a 
- Paryżanina - Gabriela Marcela.

### Gabriel Marcel

Marcel nie cieszył się wielką popularnością.

Egzystencjalizm teistyczny. Urodził się w rodzinie żydowskiej. Ojciec dyplomatą, 
Marcel mówił kilkoma językami, grał na fortepianie, studiował filozofię, znał 
się na filozofii. Studiował bez perspektyw podjęcia pracy zarobkowej, ale ją 
wykonywał, był nauczycielem, chociaż nie zrobił kariery akademickiej. Podobnie 
jak Sartre (pokolenie wyżej) był utalentowanym dramaturgiem. Te sztuki nie są są 
poznane.

Marcel uważał, że na pierwszym miejscu jest dramaturgiem -- tak pojmował sens 
bytu ludzkiego, relacji -- jako swoistego rodzaju dramaturgię. Coś pełne napięć, 
tajemnic, dramaturgii, ale i nadziei.

Uważał, że tezy filozoficzne można demonstrować przez sztukę, jednak Marcel 
odwraca kolejność -- uważa, że to filozofia ma eksplikować tezy ze sztuki. 
Dramaturgia stawia pytanie o sens, kondycję bytu człowieka w obecności drugiego 
człowieka, a to wszystko na tle zastanego świata.

Marcel ciężki do przedstawienia, jako myśliciel programowo asystemowy. On 
poszukuje, jednak nie lubi opowiadać o rezultatach, które miałyby być 
ostatecznym wynikiem poszukiwania.

Stosuje metodę prawdziwej fenomenologii, ale nie tej opartej na Husserlu. 
Metodologii, która jest jego prywatna. Notowanie doświadczeń konkretnego świata, 
który jest światem konkretnej osoby. Później zostaje on przeniesiony na relacje 
z konkretnymi osobami. To jest fenomenologia Marcelowska jako 
badanie/poszukiwanie wewnętrzne. Taka *robota sokratejska*, poszukiwanie, ale 
bez rozwiązań, raczej zmuszanie do ich poszukiwań.

Wieczne poszukiwanie, które nie może mieć zapisanego w przyszłości rozwiązania 
i nie jest dążeniem do jednego rozwiązania.

Da się w pewnym stopniu usystematyzować filozofię Marcela. Filozofia konkretu, 
*Sokrates chrześcijański*, filozofia przybliżeń. Analiza tego, co jest dane, 
jednostkowe i konkretne.

Oparcie światopoglądu na tym, co wynika się oglądowi. Jest to filozofia wiary 
umocowanej w transcendencji.

Wyjście, od tego, że pierwszym naszym kontaktem jest *coś* poznawczego. Teorię 
prawdy będzie przekładał na terminy swoiście pojętej metafizyki.

Pierwsze uderzenie o charakterze poznawczym/doświadczenia. Rozpoczyna się 
w podmiocie ludzkim od konstatacji świata, który jest dany w świecie 
empirycznym. Człowiek jest bytem **usytuowanym**, znajdującym się w konkretnym 
odniesieniu czasoprzestrzennym, które narzuca mu pewne modi postępowania. Musi 
się orientować, spełniać podstawowe potrzeby. Można to przyrównać do świata 
wartości witalnych, pewnej codzienności u Heideggera, jako pierwotnej danej 
podmiotu, o usytuowaniu które opisywał Sartre. Jednak u Marcela jest to 
niezależne, on nie podlega wpływom innych.

Jestem bytem empirycznym w pewnej określonej sytuacji, czasie i miejscu. To 
narzuca mi pewien sposób podejścia do świata. Spełnienie życiowych potrzeb, 
poznania, które umożliwia realizację pewnych zadań, projektów. Nie wychodzę poza 
ten świat, pozostaję na pierwotnym poziomie życia w świecie.

Drugi poziom (o charakterze poznawczym), jest poziomem refleksji pierwszej. Tu 
mamy do czynienia z czymś, co Marcel rozumie przez nastawienie oparte na naukach 
szczegółowych, empirycznych. Jest to stara krytyka wszelkiego rodzaju 
pozytywizmu. Nie jest to krytyka druzgocąca -- poziom refleksji pierwszej to 
poziom nauk, które dążą do pewnych uogólnień, abstrakcji. Muszą materiał tak 
organizować, by pewne cele zostały osiągnięte na poziomie wyższym -- chodzi 
o grupy społeczne, o ludzkość -- ona potrzebuje takiego poznania, musi się 
orientować w świecie, ten świat zmieniać.

Takie podejście opiera się na definicjach, które są oparte na założonym systemie 
przyczynowo-skutkowym. Nauka jako pewna władza, pewien sposób organizacji świata 
naturalnego i społecznego. Definicje. Twory określone w pewnym celu.

Człowiek w tym świecie nie czuje się dobrze -- ten świat podpada pod kategorię 
**posiadania**. Nauka dąży do zawłaszczenia rzeczywistości, rządzi nią, będzie 
ją przedstawiała tak, żeby osiągnąć pewne korzyści. To jest zatrzymanie pewnego 
ruchu, pewnej dynamiki.

Marcel mówi, że tej siły witalnej nie da się w ten sposób zatrzymać, a nauka ją 
zatrzymuje. Wyrzuca się poza nawias intuicję -- za Bergsonem. Tego podejścia 
Marcel nie aprobuje. To nie tylko zmienia świat, ale przede wszystkim zmienia 
tego, kto uczestniczy w takiej refleksji, w podejściu obiektywizującym, ma do 
czynienia z obiektywizowanymi przedmiotami i procesami, które zostają 
zatrzymane, aby lepiej je poznać -- posiadać je.

Trzeci poziom -- on zezwala nam na przedostanie się na wyższy poziom -- to jest 
**refleksja wtórna**. To jest już kwestią ducha -- nie tyle świadomości, ile 
wolnego ducha, który będzie tak oglądał rzeczywistość, aby przepuścić ją przez 
swoje własne wnętrze, przez swoją doświadczeniowość. Dostrzegać ją nie jako coś, 
co może być zawłaszczone, ale za to, co może być **przeżyte w kategorii jedności 
tego, co jawi się jako dar**. Ta refleksja przepuszcza wszystkie doświadczenia, 
dokonuje refleksji przez skupienie -- widzi się te aspekty, które na poprzednich 
etapach nie można było dostrzec; aspekty wskazujące na to, że właściwie mamy do 
czynienia z czymś, co nie może być tak skategoryzowane, przedstawiane, bo jawi 
się nam przede wszystkim jako coś, co płynie, jako **dar**, czym zostaliśmy 
obdarzeni i w stosunku do tego musimy być **wierni** i **wdzięczni**.

Tym darem jest pojęcie **bycia** u Heideggera, **bytu** u Marcela. On tu nie 
wprowadza rozgraniczeń jak Heidegger. Byt jest tym darem, który mi się jawi, 
jako coś, co wykracza poza świat dany na dwóch podstawowych poziomach. Trzeci 
poziom pozwala dostrzec coś więcej niż nauka/porządek zniewolenia 
rzeczywistości.

Ten dar, za który powinienem być wdzięczny, któremu powinienem być wierny, jako 
czemuś, co nie może mi być bezpośrednio dane. Paralela do Jaspersa. W takim 
razie moje podejście musi być zupełnie inne w stosunku do tego daru, tej 
transcendencji, która mi się jawi, gdy porzucam pierwotne zaangażowanie, 
usytuowanie w świecie.

Wprowadza tu Marcel dwie kategorie: ta, która Marcela ma ustawić na wyższym 
poziomie, to kategoria **tajemnicy** i **sekretu**. Ten poziom refleksji 
pierwszej, przedmioty, utylitaryzm życiowy, skategoryzowanie, posiadanie, to 
jest świat **problemu**. Problem to jest coś, co znajduje się w sferze ludzkich 
możliwości -- może zostać rozwiązany, jeśli nie dzisiaj, to jutro. Tutaj fizyka, 
zagadnienia biologiczne. To jest kiedyś do rozwiązania -- ten problem pomaga 
w życiu, pomaga przetrwać, osiągnąć pewne cele, ale nie jest dla nich 
fundamentalnie istotny, by nawiązać kontakt z **darem**. Nie da się 
skategoryzować rzeczy znajdującej się w tajemnicy, w innej kategorii. To 
podejście to jest **tajemnica**, ona wymaga całkowitego zaangażowania się całej 
osoby ludzkiej. Jeśli naukowiec rozwiązuje pewien problem, to może przekazać go 
swojemu koledze i nie nastąpi nic, co by ten problem umniejszało, bo problemy są 
po to, by były rozwiązywane. Problemy nie angażują ducha, osobowości człowieka. 
Jeśli natomiast sięgamy do wyższej rzeczywistości (której istnienia nie można 
udowodnić, trzeba na poziomie drugiej refleksji to, czego nie możemy zrozumieć, 
ale nam się jawi). To jest dar, który płynie z transcendencji. To wymaga 
zaangażowania mnie całego. Muszę wejść -- nie rozwiążę tego, ale mogę jakoś się 
zbliżyć. Przybliżanie do spraw, które stanowią fundament istnienia człowieczego.

To jest traktowane jako przygoda opisywana przez fenomenologię dnia codziennego. 
To jest przygoda świadomości, która jest świadomością pewnej cielesności, to 
cielesność jest uświadomiona. Pierwszą tajemnicą jest stosunek mnie jako mnie do 
własnego ciała. Nie mogę powiedzieć, że posiadam ciało. Nie mogę też powiedzieć, 
że nim jestem. To jest tajemniczy związek, który rzutuje na całą rzeczywistość, 
której nie mogę w sposób bezpośredni poznać. To jest pierwsze uderzenie, które 
Marcela prowadzi poza niedefiniowalną definicję bytu ludzkiego. Jesteśmy *nad 
tym* czym jesteśmy. Człowiek nigdy nie jest z sobą samym tożsamy (analogia 
z Sartrem). W przypadku Marcela to *nadbycie* sobą jest kierunkiem określonym, 
w stronę, która nie jest bezpośrednio dana. Projekt Sartre'owski jest 
niewykonywalny, projekt Marcelowski jest dokonywalny na zasadzie zbliżeń. 
Człowiek przez pojęcie tajemnicy, która go angażuje, może się zbliżać do tego, 
co jest racją, co udzieliło mu daru istnienia.

Tyle Marcel bierze z całej tradycji teologiczno-mistycznej. Gdzieś za 
horyzontami płynie promień oświetlający mrok naszego istnienia -- on jest 
**wezwaniem**, na które mogę, nie muszę, odpowiedzieć. Jeśli odpowiem, to obiorę 
kierunek ku transcendencji, jako byt usytuowany, który z usytuowania wychodzi 
przez poziom pierwszej i kolejno drugiej refleksji. To usytuowanie i formuła 
bycia świadomością ucieleśnioną, powoduje, że robię to jako człowiek, nie jako 
abstrakcyjny duch, zmierzam do bytu najwartościowszego.

Mogę zacząć od świata, w którym się urodziłem. Przez stosunek do siebie, 
stosunek kogoś do przedmiotu -- on może na mnie wpłynąć destruktywnie, mogę 
przyjąć strategię uprzedmiotowiania, czyli posiadania. Mogę to robić nie tylko 
z narzędziami, ale również próbować robić to z ludźmi. Mogę przyjąć też inny 
kierunek: tajemnicy, która nic nie może konkretnie rozwiązać, ale angażuje ona 
mój cały byt, który nakierowuje się na to, co jest mi niebezpośrednio dane -- na 
dar, za który muszę być wdzięczny: to jest transcendencja sama, która otwiera mi 
się jako *mnie* konkretnemu, ucieleśnionemu bytowi, który musi wejść 
w specyficzny stosunek z innym bytem. Stosunek **miłości**. Nie ma czegoś 
innego, co by mogło ten stosunek przewyższyć.

Nastawieniem człowieka do drugiego ucieleśnionego bytu, który jest również 
nakierowany na tę transcendencję, jest miłość. Ta miłość jest oparta nie na 
czymś, co kieruje się od podmiotu do przedmiotu, ale od podmiotu do podmiotu: od 
*ja* do *ty*. Motyw nawiązania jest motywem wspólnoty bytu. Jest partycypacją 
w bycie, który jest darem, tajemnicą, transcendencją. To jest sytuacja 
autentyczna człowieka.

Wszystko, co jest złe, czego doświadczyliśmy jako dramat istnienia. Nastąpiło 
coś w naszej cywilizacji, co straciło kontakt z transcendencją, bytem jako 
darem. Stało się coś takiego, że porządek poznawczy, numeryczny, pożyteczny dla 
nauk, zaczęliśmy sprowadzać do świata ludzkiego. Jeśli zestawimy podejście 
Sartre'a, który człowieka drugiego chce traktować w kategoriach bytu, który jest 
dany, zdefiniowany, jest ponumerowany, bo taki jest charakter złej, agresywnej 
wolności; to u Marcela ten porządek zostaje przywrócony na właściwe tory. To 
jest porządek zrozumienia. Świat ludzki nie może być światem przedmiotowym. To 
jest świat *ty*, więc w miłości ja mogę Cię zapewnić, ze na pewno nie umrzesz, 
ja Ciebie kocham. To pokazuje ten inny wymiar TY ogromnego, dużego. To być może 
jest Bóg (tak tłumaczy to Jaspers), to może być Tao, transcendencja, do której 
zmierzamy. Ona z nas czyni byty, które są w pełni ludzkie, nie uciekają od 
tajemnicy, które angażują się w tę tajemnicy żyjąc *normalnie*. O tej 
codzienności bycia w świecie Marcel pisze przede wszystkim w kategoriach 
świadomości ucieleśnionej -- to nie jest świat duchów, to świat ludzi 
z potrzebami, obawami, projektowi. Rządzi przede wszystkim relacja, której 
Sartre nie mógł przyjąć. Miłości, która jest wspólną drogą, bo człowiek nie jest 
tożsamy ze sobą. Człowiek w drodze (Jaspers). Człowiek w tej drodze potrzebuje 
towarzysza.

Żeby droga miała sens, to musi wystąpić ponad byt ludzki. Otwarcie się na dar, 
który jest darczyńcą. Ten darczyńca jest nieuchwytny, niezrozumiały, ale jest, 
daje się wyczuć jako pewnego rodzaju obecność.

Ta filozofia nigdy nie rościła sobie praw do bycia systemem. Nigdy nie 
przekonywała nikogo do jej przyjęcia. Marcel nigdy nie narzuca swojego punktu 
widzenia tak, jak nie narzuca się darczyńca. Możemy tylko przy pełnym 
zaangażowaniu w fenomen tajemnicy, która wymaga całkowitego zaangażowania, 
doświadczyć tej obecności. Jednak już opisać tej obecności możemy nie być 
władni. Pomaga w tym poezja, sztuka. Ona się zbliża do tego doświadczenia. 
Dramaty Marcela pokazuje odcienie bytu człowieka na różnych poziomach. 
Bezpośrednim, pierwszej refleksji, drugiej refleksji, która wymaga zaangażowania 
całą osobowością, byciem w kierunku transcendencji.

## Wykład 10 1/2 -- 18.05.

### Marcel dodatkowy, przez prowadzącego ćwiczeń ból głowy

Egzystencjalizm teistyczny (chrześcijański, katolicki).

Sama denominacja jest słuszna, choć wśród egzystencjalistów XX wieku nie było 
zgody co do utożsamiania się z nalepką *egzystencjalista*, Jaspers i Heidegger 
się odcinali.

Marcel figurą skromną. Nie profesor, krzykliwy sprzedawca idei, a myśliciel 
pozostający na uboczu. Zainicjował w sposób niezależny *egzystencjalizm* bez 
wpływów Kierkegaarda czy Heideggera. Jego droga niezależna, prywatna, intymna 
refleksja filozoficzna.

Egzystencja człowieka, osoby, której nie da się rozłożyć na problemy poznawcze 
związane z takimi przedmiotami, jak fizjologia, antropologia, psychologia. Osoba 
to jest coś więcej, coś, co wykracza poza zobiektywizowane, wąskie ramy.

Filozofia niesystemowa. Intymny dziennik przeznaczony dla wyrafinowanych 
czytelników. Filozofię Marcelowską często zestawia się z równoległym niezależnym 
ruchem -- personalizmu.

Personalizm -- szkoła, która przełamywała to wszystko, co narosło w złej, 
pozytywistycznej, materialistycznej socjologicznej, psychologicznej (Freud 
wrogiem numer 1) tradycji. Problematyka jedyna licząca się dla autentycznej 
filozofii -- problematyka osoby.

Marcel bliski temu nurtowi, ponieważ upomina się o jednostkę, człowieka 
traktowanego jako niezależny, duchowy byt. Różnice między personalistami, którzy 
wyróżniają pomiędzy:

-- *indywiduum* -- postromantyczny mit jednostki, której wszystko wolno, która 
lokuje się ponad normami społecznymi, która jest twórcza wtedy kiedy chce, nie 
poddaje się żadnym prawom, jest anarchiczna, to jest mit buntowników, ten bunt 
prowadzi czasami do tego, co egzystencjalizm chrześcijański chciałby 
przepracować -- solipsyzm, zamykanie się w świecie własnych przeżyć. Zapatrzenie 
się tylko na prywatną sferę istnienia
-- *ludzkie, którzy wychodzą na zewnątrz* -- uczestniczą bardzo aktywnie, ale 
czasem bezmyślnie, w tym, co pojmują jako historię, jako *dziejowość*, po 
Heideggerowsku mówiąc

Marcel też wpisuje się w nurt personalistyczny, ale wątki osoby, jej 
zaangażowania w świat, opracuje nieco inaczej.

Wracając do filozofii Marcelowskiej -- jest ona personalistyczna, ponieważ na 
kanwę wzięła sobie badanie jednostki świadomej, poszukującej *sensu swojego 
istnienia* i ten sens chciałaby przekazać innym. Punktem wyjścia jest próba 
pewnej rekonstrukcji, ponieważ celowo nie tworzy on systemu, był niechętny 
kategoryzacji myśli, która była intuitywna, która działała na wielu 
płaszczyznach (na przykład artystycznej, dramaturgicznej, krytycznoliterackiej). 
On stawia wszystkie te dyskursy, podkreśla swoją przynależność do ruchu 
egzystencjalistycznego. Punktem wyjścia jest człowiek traktowany przede 
wszystkim jako przedmiot i podmiot badań filozoficznych. Marcel ustawia 
*metodologię* podejścia.

Jaki jest opis tej kondycji bytu ludzkiego? Marcel tak jak Jaspers, rozpoczyna 
analizę świata ludzkiego od tego, co jest pierwotne. Od **usytuowania**. To jest 
byt traktowany początkowo jako pewne datum empiryczne, pewne datum, które jawi 
się w świecie, jest cielesność, jest określenie czasu i przestrzeni, w której 
jednostka się pojawiła. Są próby opanowania rzeczywistości, w której jednostka 
się znajduje.

Pierwsze próby Jaspers nazywa *refleksją*, *doświadczeniem pierwszym*. Jest to 
coś, co człowieka ustawia w relacji do świata, ale także ustawia jego stosunek 
do rzeczywistości. Z pierwszej refleksji człowiek wynosi pierwotną orientację 
w rzeczywistości, ale tą rzeczywistością chciałby kierować, wykorzystać ją -- 
tak ją przetransponować, by móc nią rządzić.

Tu wyłania się fundamentalna kategoria filozofii Marcela: kategoria 
**posiadania**, **zawłaszczania**. Człowiek chciałby fragmenty przynajmniej 
rzeczywistości, w której się znalazł, opanować -- tak ją kontrolować, by być 
w stanie w swobodny sposób zarządzać ku swoim własnym celom. Tu się wyłania 
niebezpieczeństwo *egoizmu*, *narcyzmu* dostrzeżonego przez personalistów. 
Człowiek chciałby posiąść nie tylko świat przyrody, ale też świat drugiego 
człowieka. Tutaj Marcel mówi, że to jest od pewnego czasu już zauważalny zły, 
negatywny zwrot, że nasza cywilizacja idzie w kierunku zawłaszczania, 
posiadania. W kategoriach poznawczych będzie się to nazywało *problematyzacją*.

Problemy to *zadania*, które ludzkość wypełnia, bierze je na swoje barki, używa 
wszelkich możliwych środków, paradygmatów, które zmierzają do tego, żeby 
rzeczywistości odjąć jej całość, *pokawałkować* ją na odpowiednie problemy i te 
problemy przedstawić tak, że są one do zrozumienia.

Marcel był, zdaniem Mroza, znakomitym pisarzem; człowiekiem, który pozostawił po 
sobie wiele dalej aktualnych dramatów. Uważał, że twórczość dramaturgiczna stoi 
na pierwszym miejscu, a wszystko, co przedstawia w swoich dziełach 
*filozoficznych*, to jest tylko eksplikacja problemu dramaturgicznego, tego, co 
przedstawia na scenie. Tam jest pokazana postawa pazerności -- nie tylko 
pazerności skąpca, czy ludzi opisanych przez Dostojewskiego <3, Balzaca czy 
Dickensa -- ludzi którzy chcą zawłaszczyć. Zawłaszczenie jest pewnego rodzaju 
postawą, postawą ontologiczną jednostki, która dąży do podporządkowania 
wszelkich możliwych fragmentów świata, przyrodniczego, ale co gorsza, świata 
ludzkiego.






















































